<TEI xmlns="http://www.tei-c.org/ns/1.0"
  xmlns:py="http://codespeak.net/lxml/objectify/pytype" py:pytype="TREE">
  <text>
    <body>
      <div type="edition" n="urn:cts:greekLit:tlg0003.tlg001.perseus-grc2" xml:lang="grc">
        <div type="textpart" subtype="book" xml:base="urn:cts:greekLit:tlg0003.tlg001.perseus-grc2" n="2">
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="1">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.1" n="1">
              <p rend="align(indent)">ἄρχεται δὲ ὁ πόλεμος ἐνθένδε ἤδη Ἀθηναίων καὶ
              Πελοποννησίων καὶ τῶν ἑκατέροις ξυμμάχων, ἐν ᾧ οὔτε ἐπεμείγνυντο ἔτι ἀκηρυκτεὶ παρ᾽
              ἀλλήλους καταστάντες τε ξυνεχῶς ἐπολέμουν· γέγραπται δὲ ἑξῆς ὡς ἕκαστα ἐγίγνετο κατὰ
              θέρος καὶ χειμῶνα. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="2">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.2" n="1">
              <p rend="align(indent)">τέσσαρα μὲν γὰρ καὶ δέκα ἔτη ἐνέμειναν αἱ
              τριακοντούτεις σπονδαὶ αἳ ἐγένοντο μετ’ Εὐβοίας ἅλωσιν· τῷ δὲ πέμπτῳ καὶ δεκάτῳ ἔτει,
              ἐπὶ Χρυσίδος ἐν Ἄργει τότε πεντήκοντα δυοῖν δέοντα ἔτη ἱερωμένης καὶ Αἰνησίου ἐφόρου
              ἐν Σπάρτῃ καὶ Πυθοδώρου ἔτι δύο μῆνας ἄρχοντος Ἀθηναίοις, μετὰ τὴν ἐν Ποτειδαίᾳ μάχην
              μηνὶ ἕκτῳ καὶ ἅμα ἦρι ἀρχομένῳ Θηβαίων ἄνδρες ὀλίγῳ πλείους τριακοσίων (ἡγοῦντο δὲ
              αὐτῶν βοιωταρχοῦντες Πυθάγγελός τε ὁ Φυλείδου καὶ Διέμπορος ὁ Ὀνητορίδου) ἐσῆλθον περὶ
              πρῶτον ὕπνον ξὺν ὅπλοις ἐς Πλάταιαν τῆς Βοιωτίας οὖσαν Ἀθηναίων ξυμμαχίδα. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.2" n="2">
              <p>ἐπηγάγοντο δὲ καὶ ἀνέῳξαν τὰς πύλας Πλαταιῶν ἄνδρες, Ναυκλείδης τε καὶ οἱ μετ’ αὐτοῦ,
              βουλόμενοι ἰδίας ἕνεκα δυνάμεως ἄνδρας τε τῶν πολιτῶν τοὺς σφίσιν ὑπεναντίους
              διαφθεῖραι καὶ τὴν πόλιν Θηβαίοις προσποιῆσαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.2" n="3">
              <p>ἔπραξαν δὲ ταῦτα δι’  Εὐρυμάχου τοῦ Λεοντιάδου, ἀνδρὸς Θηβαίων δυνατωτάτου. προϊδόντες
              γὰρ οἱ Θηβαῖοι ὅτι ἔσοιτο ὁ πόλεμος ἐβούλοντο τὴν Πλάταιαν αἰεὶ σφίσι διάφορον οὖσαν
              ἔτι ἐν εἰρήνῃ τε καὶ τοῦ πολέμου μήπω φανεροῦ καθεστῶτος προκαταλαβεῖν. ᾗ καὶ ῥᾷον
              ἔλαθον ἐσελθόντες, φυλακῆς οὐ προκαθεστηκυίας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.2" n="4">
              <p>θέμενοι δὲ ἐς τὴν ἀγορὰν τὰ ὅπλα τοῖς μὲν ἐπαγαγομένοις οὐκ ἐπείθοντο ὥστε εὐθὺς
              ἔργου ἔχεσθαι καὶ ἰέναι ἐπὶ τὰς οἰκίας τῶν ἐχθρῶν, γνώμην δ’ ἐποιοῦντο κηρύγμασί τε
              χρήσασθαι ἐπιτηδείοις καὶ ἐς ξύμβασιν μᾶλλον καὶ φιλίαν τὴν πόλιν ἀγαγεῖν (καὶ ἀνεῖπεν
              ὁ κῆρυξ, εἴ τις βούλεται κατὰ τὰ πάτρια τῶν πάντων Βοιωτῶν ξυμμαχεῖν, τίθεσθαι παρ᾽
              αὑτοὺς τὰ ὅπλα), νομίζοντες σφίσι ῥᾳδίως τούτῳ τῷ τρόπῳ προσχωρήσειν τὴν πόλιν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="3">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.3" n="1">
              <p> οἱ δὲ Πλαταιῆς ὡς ᾔσθοντο ἔνδον τε ὄντας τοὺς Θηβαίους καὶ ἐξαπιναίως κατειλημμένην
              τὴν πόλιν, καταδείσαντες καὶ νομίσαντες πολλῷ πλείους ἐσεληλυθέναι (οὐ γὰρ ἑώρων ἐν τῇ
              νυκτί) πρὸς ξύμβασιν ἐχώρησαν καὶ τοὺς λόγους δεξάμενοι ἡσύχαζον, ἄλλως τε καὶ ἐπειδὴ
              ἐς οὐδένα οὐδὲν ἐνεωτέριζον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.3" n="2">
              <p>πράσσοντες δέ πως ταῦτα κατενόησαν οὐ πολλοὺς τοὺς Θηβαίους ὄντας καὶ ἐνόμισαν
              ἐπιθέμενοι ῥᾳδίως κρατήσειν· τῷ γὰρ πλήθει τῶν Πλαταιῶν οὐ βουλομένῳ ἦν τῶν Ἀθηναίων
              ἀφίστασθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.3" n="3">
              <p>ἐδόκει οὖν ἐπιχειρητέα εἶναι, καὶ ξυνελέγοντο διορύσσοντες τοὺς κοινοὺς τοίχους παρ᾽
              ἀλλήλους, ὅπως μὴ διὰ τῶν ὁδῶν φανεροὶ ὦσιν ἰόντες, ἁμάξας τε ἄνευ τῶν ὑποζυγίων ἐς
              τὰς ὁδοὺς καθίστασαν, ἵνα ἀντὶ τείχους ᾖ, καὶ τἆλλα ἐξήρτυον ᾗ ἕκαστον ἐφαίνετο πρὸς
              τὰ παρόντα ξύμφορον ἔσεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.3" n="4">
              <p>ἐπεὶ δὲ ὡς ἐκ τῶν δυνατῶν ἑτοῖμα ἦν, φυλάξαντες ἔτι νύκτα καὶ αὐτὸ τὸ περίορθρον
              ἐχώρουν ἐκ τῶν οἰκιῶν ἐπ’ αὐτούς, ὅπως μὴ κατὰ φῶς θαρσαλεωτέροις οὖσι προσφέροιντο
              καὶ σφίσιν ἐκ τοῦ ἴσου γίγνωνται, ἀλλ’ ἐν νυκτὶ φοβερώτεροι ὄντες ἥσσους ὦσι τῆς
              σφετέρας ἐμπειρίας τῆς κατὰ τὴν πόλιν. προσέβαλόν τε εὐθὺς καὶ ἐς χεῖρας ᾖσαν κατὰ
              τάχος. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="4">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="1">
              <p> οἱ δ’ ὡς ἔγνωσαν ἐξηπατημένοι, ξυνεστρέφοντό τε ἐν σφίσιν αὐτοῖς καὶ τὰς προσβολὰς ᾗ
              προσπίπτοιεν ἀπεωθοῦντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="2">
              <p>καὶ δὶς μὲν ἢ τρὶς ἀπεκρούσαντο, ἔπειτα πολλῷ θορύβῳ αὐτῶν τε προσβαλόντων καὶ τῶν
              γυναικῶν καὶ τῶν οἰκετῶν ἅμα ἀπὸ τῶν οἰκιῶν κραυγῇ τε καὶ ὀλολυγῇ χρωμένων λίθοις τε
              καὶ κεράμῳ βαλλόντων, καὶ ὑετοῦ ἅμα διὰ νυκτὸς πολλοῦ ἐπιγενομένου, ἐφοβήθησαν καὶ
              τραπόμενοι ἔφευγον διὰ τῆς πόλεως, ἄπειροι μὲν ὄντες οἱ πλείους ἐν σκότῳ καὶ πηλῷ τῶν
              διόδων ᾗ χρὴ σωθῆναι (καὶ γὰρ τελευτῶντος τοῦ μηνὸς τὰ γιγνόμενα ἦν), ἐμπείρους δὲ
              ἔχοντες τοὺς διώκοντας τοῦ μὴ ἐκφεύγειν, ὥστε διεφθείροντο οἱ πολλοί. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="3">
              <p>τῶν δὲ Πλαταιῶν τις τὰς πύλας ᾗ ἐσῆλθον καὶ αἵπερ ἦσαν μόναι ἀνεῳγμέναι ἔκλῃσε
              στυρακίῳ ἀκοντίου ἀντὶ βαλάνου χρησάμενος ἐς τὸν μοχλόν, ὥστε μηδὲ ταύτῃ ἔξοδον ἔτι
              εἶναι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="4">
              <p>διωκόμενοι δὲ κατὰ τὴν πόλιν οἱ μέν τινες αὐτῶν ἐπὶ τὸ τεῖχος ἀναβάντες ἔρριψαν ἐς τὸ
              ἔξω σφᾶς αὐτοὺς καὶ διεφθάρησαν οἱ πλείους, οἱ δὲ κατὰ πύλας ἐρήμους γυναικὸς δούσης
              πέλεκυν λαθόντες καὶ διακόψαντες τὸν μοχλὸν ἐξῆλθον οὐ πολλοί (αἴσθησις γὰρ ταχεῖα
              ἐπεγένετο), ἄλλοι δὲ ἄλλῃ τῆς πόλεως σποράδες ἀπώλλυντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="5">
              <p>τὸ δὲ πλεῖστον καὶ ὅσον μάλιστα ἦν ξυνεστραμμένον ἐσπίπτουσιν ἐς οἴκημα μέγα, ὃ ἦν
              τοῦ τείχους καὶ αἱ θύραι ἀνεῳγμέναι ἔτυχον αὐτοῦ, οἰόμενοι πύλας τὰς θύρας τοῦ
              οἰκήματος εἶναι καὶ ἄντικρυς δίοδον ἐς τὸ ἔξω. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="6">
              <p>ὁρῶντες δὲ αὐτοὺς οἱ Πλαταιῆς ἀπειλημμένους ἐβουλεύοντο εἴτε κατακαύσωσιν ὥσπερ
              ἔχουσιν, ἐμπρήσαντες τὸ οἴκημα, εἴτε τι ἄλλο χρήσωνται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="7">
              <p>τέλος δὲ οὗτοί τε καὶ ὅσοι ἄλλοι τῶν Θηβαίων περιῆσαν κατὰ τὴν πόλιν πλανώμενοι,
              ξυνέβησαν τοῖς Πλαταιεῦσι παραδοῦναι σφᾶς τε αὐτοὺς καὶ τὰ ὅπλα χρήσασθαι ὅτι ἂν
              βούλωνται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.4" n="8">
              <p>οἱ μὲν δὴ ἐν τῇ Πλαταίᾳ οὕτως ἐπεπράγεσαν· </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="5">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.5" n="1">
              <p> οἱ δ’ ἄλλοι Θηβαῖοι, οὓς ἔδει ἔτι τῆς νυκτὸς παραγενέσθαι πανστρατιᾷ, εἴ τι ἄρα μὴ
              προχωροίη τοῖς ἐσεληλυθόσι, τῆς ἀγγελίας ἅμα καθ’ ὁδὸν αὐτοῖς ῥηθείσης περὶ τῶν
              γεγενημένων ἐπεβοήθουν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.5" n="2">
              <p>ἀπέχει δὲ ἡ Πλάταια τῶν Θηβῶν σταδίους ἑβδομήκοντα, καὶ τὸ ὕδωρ τὸ γενόμενον τῆς
              νυκτὸς ἐποίησε βραδύτερον αὐτοὺς ἐλθεῖν· ὁ γὰρ Ἀσωπὸς ποταμὸς ἐρρύη μέγας καὶ οὐ
              ῥᾳδίως διαβατὸς ἦν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.5" n="3">
              <p>πορευόμενοί τε ἐν ὑετῷ καὶ τὸν ποταμὸν μόλις διαβάντες ὕστερον παρεγένοντο, ἤδη τῶν
              ἀνδρῶν τῶν μὲν διεφθαρμένων, τῶν δὲ ζώντων ἐχομένων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.5" n="4">
              <p>ὡς δ’ ᾔσθοντο οἱ Θηβαῖοι τὸ γεγενημένον, ἐπεβούλευον τοῖς ἔξω τῆς πόλεως τῶν
              Πλαταιῶν· ἦσαν γὰρ καὶ ἄνθρωποι κατὰ τοὺς ἀγροὺς καὶ κατασκευή, οἷα ἀπροσδοκήτου κακοῦ
              ἐν εἰρήνῃ γενομένου· ἐβούλοντο γὰρ σφίσιν, εἴ τινα λάβοιεν, ὑπάρχειν ἀντὶ τῶν ἔνδον,
              ἢν ἄρα τύχωσί τινες ἐζωγρημένοι. καὶ οἱ μὲν ταῦτα διενοοῦντο, </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.5" n="5">
              <p>οἱ δὲ Πλαταιῆς ἔτι διαβουλευομένων αὐτῶν ὑποτοπήσαντες τοιοῦτόν τι ἔσεσθαι καὶ
              δείσαντες περὶ τοῖς ἔξω κήρυκα ἐξέπεμψαν παρὰ τοὺς Θηβαίους, λέγοντες ὅτι οὔτε τὰ
              πεποιημένα ὅσια δράσειαν ἐν σπονδαῖς σφῶν πειράσαντες καταλαβεῖν τὴν πόλιν, τά τε ἔξω
              ἔλεγον αὐτοῖς μὴ ἀδικεῖν· εἰ δὲ μή, καὶ αὐτοὶ ἔφασαν αὐτῶν τοὺς ἄνδρας ἀποκτενεῖν οὓς
              ἔχουσι ζῶντας· ἀναχωρησάντων δὲ πάλιν ἐκ τῆς γῆς ἀποδώσειν αὐτοῖς τοὺς ἄνδρας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.5" n="6">
              <p>Θηβαῖοι μὲν ταῦτα λέγουσι καὶ ἐπομόσαι φασὶν αὐτούς· Πλαταιῆς δ’ οὐχ ὁμολογοῦσι τοὺς
              ἄνδρας εὐθὺς ὑποσχέσθαι ἀποδώσειν, ἀλλὰ λόγων πρῶτον γενομένων ἤν τι ξυμβαίνωσι, καὶ
              ἐπομόσαι οὔ φασιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.5" n="7">
              <p>ἐκ δ’ οὖν τῆς γῆς ἀνεχώρησαν οἱ Θηβαῖοι οὐδὲν ἀδικήσαντες· οἱ δὲ Πλαταιῆς ἐπειδὴ τὰ
              ἐκ τῆς χώρας κατὰ τάχος ἐσεκομίσαντο, ἀπέκτειναν τοὺς ἄνδρας εὐθύς. ἦσαν δὲ ὀγδοήκοντα
              καὶ ἑκατὸν οἱ ληφθέντες, καὶ Εὐρύμαχος εἷς αὐτῶν ἦν, πρὸς ὃν ἔπραξαν οἱ προδιδόντες.
              </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="6">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.6" n="1">
              <p> τοῦτο δὲ ποιήσαντες ἔς τε τὰς Ἀθήνας ἄγγελον ἔπεμπον καὶ τοὺς νεκροὺς ὑποσπόνδους
              ἀπέδοσαν τοῖς Θηβαίοις, τά τε ἐν τῇ πόλει καθίσταντο πρὸς τὰ παρόντα ᾗ ἐδόκει αὐτοῖς.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.6" n="2">
              <p>τοῖς δ’ Ἀθηναίοις ἠγγέλθη εὐθὺς τὰ περὶ τῶν Πλαταιῶν γεγενημένα, καὶ Βοιωτῶν τε
              παραχρῆμα ξυνέλαβον ὅσοι ἦσαν ἐν τῇ Ἀττικῇ καὶ ἐς τὴν Πλάταιαν ἔπεμψαν κήρυκα,
              κελεύοντες εἰπεῖν μηδὲν νεώτερον ποιεῖν περὶ τῶν ἀνδρῶν οὓς ἔχουσι Θηβαίων, πρὶν ἄν τι
              καὶ αὐτοὶ βουλεύσωσι περὶ αὐτῶν· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.6" n="3">
              <p>οὐ γὰρ ἠγγέλθη αὐτοῖς ὅτι τεθνηκότες εἶεν. ἅμα γὰρ τῇ ἐσόδῳ γιγνομένῃ τῶν Θηβαίων ὁ
              πρῶτος ἄγγελος ἐξῄει, ὁ δὲ δεύτερος ἄρτι νενικημένων τε καὶ ξυνειλημμένων· καὶ τῶν
              ὕστερον οὐδὲν ᾔδεσαν. οὕτω δὴ οὐκ εἰδότες οἱ Ἀθηναῖοι ἐπέστελλον· ὁ δὲ κῆρυξ
              ἀφικόμενος ηὗρε τοὺς ἄνδρας διεφθαρμένους. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.6" n="4">
              <p>καὶ μετὰ ταῦτα οἱ Ἀθηναῖοι στρατεύσαντες ἐς Πλάταιαν σῖτόν τε ἐσήγαγον καὶ φρουροὺς
              ἐγκατέλιπον, τῶν τε ἀνθρώπων τοὺς ἀχρειοτάτους ξὺν γυναιξὶ καὶ παισὶν ἐξεκόμισαν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="7">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.7" n="1">
              <p rend="align(indent)">γεγενημένου δὲ τοῦ ἐν Πλαταιαῖς ἔργου καὶ λελυμένων
              λαμπρῶς τῶν σπονδῶν οἱ Ἀθηναῖοι παρεσκευάζοντο ὡς πολεμήσοντες, παρεσκευάζοντο δὲ καὶ
              Λακεδαιμόνιοι καὶ οἱ ξύμμαχοι, πρεσβείας τε μέλλοντες πέμπειν παρὰ βασιλέα καὶ ἄλλοσε
              πρὸς τοὺς βαρβάρους, εἴ ποθέν τινα ὠφελίαν ἤλπιζον ἑκάτεροι προσλήψεσθαι, πόλεις τε
              ξυμμαχίδας ποιούμενοι ὅσαι ἦσαν ἐκτὸς τῆς ἑαυτῶν δυνάμεως. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.7" n="2">
              <p>καὶ Λακεδαιμονίοις μὲν πρὸς ταῖς αὐτοῦ ὑπαρχούσαις ἐξ Ἰταλίας καὶ Σικελίας τοῖς
              τἀκείνων ἑλομένοις ναῦς ἐπετάχθη ποιεῖσθαι κατὰ μέγεθος τῶν πόλεων, ὡς ἐς τὸν πάντα
              ἀριθμὸν πεντακοσίων νεῶν ἐσομένων, καὶ ἀργύριον ῥητὸν ἑτοιμάζειν, τά τε ἄλλα
              ἡσυχάζοντας καὶ Ἀθηναίους δεχομένους μιᾷ νηὶ ἕως ἂν ταῦτα παρασκευασθῇ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.7" n="3">
              <p>Ἀθηναῖοι δὲ τήν τε ὑπάρχουσαν ξυμμαχίαν ἐξήταζον καὶ ἐς τὰ περὶ Πελοπόννησον μᾶλλον
              χωρία ἐπρεσβεύοντο, Κέρκυραν καὶ Κεφαλληνίαν καὶ Ἀκαρνᾶνας καὶ Ζάκυνθον, ὁρῶντες, εἰ
              σφίσι φίλια ταῦτ’ εἴη βεβαίως, πέριξ τὴν Πελοπόννησον καταπολεμήσοντες. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="8">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.8" n="1">
              <p> ὀλίγον τε ἐπενόουν οὐδὲν ἀμφότεροι, ἀλλ’ ἔρρωντο ἐς τὸν πόλεμον οὐκ ἀπεικότως· 
              ἀρχόμενοι γὰρ πάντες ὀξύτερον ἀντιλαμβάνονται, τότε δὲ καὶ νεότης πολλὴ μὲν οὖσα ἐν τῇ
              Πελοποννήσῳ, πολλὴ δ’ ἐν ταῖς Ἀθήναις οὐκ ἀκουσίως ὑπὸ ἀπειρίας ἥπτετο τοῦ πολέμου, ἥ
              τε ἄλλη Ἑλλὰς ἅπασα μετέωρος ἦν ξυνιουσῶν τῶν πρώτων πόλεων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.8" n="2">
              <p>καὶ πολλὰ μὲν λόγια ἐλέγετο, πολλὰ δὲ χρησμολόγοι ᾖδον ἔν τε τοῖς μέλλουσι πολεμήσειν
              καὶ ἐν ταῖς ἄλλαις πόλεσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.8" n="3">
              <p>ἔτι δὲ Δῆλος ἐκινήθη ὀλίγον πρὸ τούτων, πρότερον οὔπω σεισθεῖσα ἀφ’ οὗ Ἕλληνες
              μέμνηνται· ἐλέγετο δὲ καὶ ἐδόκει ἐπὶ τοῖς μέλλουσι γενήσεσθαι σημῆναι. εἴ τέ τι ἄλλο
              τοιουτότροπον ξυνέβη γενέσθαι, πάντα ἀνεζητεῖτο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.8" n="4">
              <p>ἡ δὲ εὔνοια παρὰ πολὺ ἐποίει τῶν ἀνθρώπων μᾶλλον ἐς τοὺς Λακεδαιμονίους, ἄλλως τε καὶ
              προειπόντων ὅτι τὴν Ἑλλάδα ἐλευθεροῦσιν. ἔρρωτό τε πᾶς καὶ ἰδιώτης καὶ πόλις εἴ τι
              δύναιτο καὶ λόγῳ καὶ ἔργῳ ξυνεπιλαμβάνειν αὐτοῖς· ἐν τούτῳ τε κεκωλῦσθαι ἐδόκει ἑκάστῳ
              τὰ πράγματα ᾧ μή τις αὐτὸς παρέσται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.8" n="5">
              <p>οὕτως 〈ἐν〉 ὀργῇ εἶχον οἱ πλείους τοὺς Ἀθηναίους, οἱ μὲν τῆς ἀρχῆς ἀπολυθῆναι
              βουλόμενοι, οἱ δὲ μὴ ἀρχθῶσι φοβούμενοι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="9">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.9" n="1">
              <p rend="align(indent)">παρασκευῇ μὲν οὖν καὶ γνώμῃ τοιαύτῃ ὥρμηντο, πόλεις δὲ
              ἑκάτεροι τάσδε ἔχοντες ξυμμάχους ἐς τὸν πόλεμον καθίσταντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.9" n="2">
              <p>Λακεδαιμονίων μὲν οἵδε ξύμμαχοι· Πελοποννήσιοι μὲν οἱ ἐντὸς Ἰσθμοῦ πάντες πλὴν
              Ἀργείων καὶ Ἀχαιῶν (τούτοις δὲ ἐς ἀμφοτέρους φιλία ἦν· Πελληνῆς δὲ Ἀχαιῶν μόνοι
              ξυνεπολέμουν τὸ πρῶτον, ἔπειτα δὲ ὕστερον καὶ ἅπαντες), ἔξω δὲ Πελοποννήσου Μεγαρῆς,
              Βοιωτοί, Λοκροί, Φωκῆς, Ἀμπρακιῶται, Λευκάδιοι, Ἀνακτόριοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.9" n="3">
              <p>τούτων ναυτικὸν παρείχοντο Κορίνθιοι, Μεγαρῆς, Σικυώνιοι, Πελληνῆς, Ἠλεῖοι,
              Ἀμπρακιῶται, Λευκάδιοι, ἱππέας δὲ Βοιωτοί, Φωκῆς, Λοκροί· αἱ δ’ ἄλλαι πόλεις πεζὸν
              παρεῖχον. αὕτη μὲν Λακεδαιμονίων ξυμμαχία· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.9" n="4">
              <p>Ἀθηναίων δὲ Χῖοι, Λέσβιοι, Πλαταιῆς, Μεσσήνιοι οἱ ἐν Ναυπάκτῳ, Ἀκαρνάνων οἱ πλείους,
              Κερκυραῖοι, Ζακύνθιοι, καὶ ἄλλαι πόλεις αἱ ὑποτελεῖς οὖσαι ἐν ἔθνεσι τοσοῖσδε, Καρία ἡ
              ἐπὶ θαλάσσῃ, Δωριῆς Καρσὶ πρόσοικοι, Ἰωνία, Ἑλλήσποντος, τὰ ἐπὶ Θρᾴκης, νῆσοι ὅσαι
              ἐντὸς Πελοποννήσου καὶ Κρήτης πρὸς ἥλιον ἀνίσχοντα, πᾶσαι αἱ Κυκλάδες πλὴν Μήλου καὶ
              Θήρας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.9" n="5">
              <p>τούτων ναυτικὸν παρείχοντο Χῖοι, Λέσβιοι, Κερκυραῖοι, οἱ δ’ ἄλλοι πεζὸν καὶ χρήματα.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.9" n="6">
              <p>ξυμμαχία μὲν αὕτη ἑκατέρων καὶ παρασκευὴ ἐς τὸν πόλεμον ἦν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="10">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.10" n="1">
              <p rend="align(indent)">οἱ δὲ Λακεδαιμόνιοι μετὰ τὰ ἐν Πλαταιαῖς εὐθὺς
              περιήγγελλον κατὰ τὴν Πελοπόννησον καὶ τὴν ἔξω ξυμμαχίδα στρατιὰν παρασκευάζεσθαι ταῖς
              πόλεσι τά τε ἐπιτήδεια οἷα εἰκὸς ἐπὶ ἔξοδον ἔκδημον ἔχειν, ὡς ἐσβαλοῦντες ἐς τὴν
              Ἀττικήν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.10" n="2">
              <p>ἐπειδὴ δὲ ἑκάστοις ἑτοῖμα γίγνοιτο, κατὰ τὸν χρόνον τὸν εἰρημένον ξυνῇσαν τὰ δύο μέρη
              ἀπὸ πόλεως ἑκάστης ἐς τὸν Ἰσθμόν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.10" n="3">
              <p>καὶ ἐπειδὴ πᾶν τὸ στράτευμα ξυνειλεγμένον ἦν, Ἀρχίδαμος ὁ βασιλεὺς τῶν Λακεδαιμονίων,
              ὅσπερ ἡγεῖτο τῆς ἐξόδου ταύτης, ξυγκαλέσας τοὺς στρατηγοὺς τῶν πόλεων πασῶν καὶ τοὺς
              μάλιστα ἐν τέλει καὶ ἀξιολογωτάτους παρῄνει τοιάδε. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="11">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="1">
              <p rend="align(indent)">‘ἄνδρες Πελοποννήσιοι καὶ ξύμμαχοι, καὶ οἱ πατέρες ἡμῶν
              πολλὰς στρατείας καὶ ἐν αὐτῇ Πελοποννήσῳ καὶ ἔξω ἐποιήσαντο, καὶ ἡμῶν αὐτῶν οἱ
              πρεσβύτεροι οὐκ ἄπειροι πολέμων εἰσίν· ὅμως δὲ τῆσδε οὔπω μείζονα παρασκευὴν ἔχοντες
              ἐξήλθομεν, ἀλλὰ καὶ ἐπὶ πόλιν δυνατωτάτην νῦν ἐρχόμεθα καὶ αὐτοὶ πλεῖστοι καὶ ἄριστοι
              στρατεύοντες. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="2">
              <p>δίκαιον οὖν ἡμᾶς μήτε τῶν πατέρων χείρους φαίνεσθαι μήτε ἡμῶν αὐτῶν τῆς δόξης
              ἐνδεεστέρους. ἡ γὰρ Ἑλλὰς πᾶσα τῇδε τῇ ὁρμῇ ἐπῆρται καὶ προσέχει τὴν γνώμην, εὔνοιαν
              ἔχουσα διὰ τὸ Ἀθηναίων ἔχθος πρᾶξαι ἡμᾶς ἃ ἐπινοοῦμεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="3">
              <p>οὔκουν χρή, εἴ τῳ καὶ δοκοῦμεν πλήθει ἐπιέναι καὶ ἀσφάλεια πολλὴ εἶναι μὴ ἂν ἐλθεῖν
              τοὺς ἐναντίους ἡμῖν διὰ μάχης, τούτων ἕνεκα ἀμελέστερόν τι παρεσκευασμένους χωρεῖν,
              ἀλλὰ καὶ πόλεως ἑκάστης ἡγεμόνα καὶ στρατιώτην τὸ καθ’ αὑτὸν αἰεὶ προσδέχεσθαι ἐς
              κίνδυνόν τινα ἥξειν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="4">
              <p>ἄδηλα γὰρ τὰ τῶν πολέμων, καὶ ἐξ ὀλίγου τὰ πολλὰ καὶ δι’  ὀργῆς αἱ ἐπιχειρήσεις
              γίγνονται· πολλάκις τε τὸ ἔλασσον πλῆθος δεδιὸς ἄμεινον ἠμύνατο τοὺς πλέονας διὰ τὸ
              καταφρονοῦντας ἀπαρασκεύους γενέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="5">
              <p>χρὴ δὲ αἰεὶ ἐν τῇ πολεμίᾳ τῇ μὲν γνώμῃ θαρσαλέους στρατεύειν, τῷ δ’ ἔργῳ δεδιότας
              παρεσκευάσθαι· οὕτω γὰρ πρός τε τὸ ἐπιέναι τοῖς ἐναντίοις εὐψυχότατοι ἂν εἶεν πρός τε
              τὸ ἐπιχειρεῖσθαι ἀσφαλέστατοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="6">
              <p>ἡμεῖς δὲ οὐδ’ ἐπὶ ἀδύνατον ἀμύνεσθαι οὕτω πόλιν ἐρχόμεθα, ἀλλὰ τοῖς πᾶσιν ἄριστα
              παρεσκευασμένην, ὥστε χρὴ καὶ πάνυ ἐλπίζειν διὰ μάχης ἰέναι αὐτούς, εἰ μὴ καὶ νῦν
              ὥρμηνται ἐν ᾧ οὔπω πάρεσμεν, ἀλλ’ ὅταν ἐν τῇ γῇ ὁρῶσιν ἡμᾶς δῃοῦντάς τε καὶ τἀκείνων
              φθείροντας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="7">
              <p>πᾶσι γὰρ ἐν τοῖς ὄμμασι καὶ ἐν τῷ παραυτίκα ὁρᾶν πάσχοντάς τι ἄηθες ὀργὴ προσπίπτει· 
              καὶ οἱ λογισμῷ ἐλάχιστα χρώμενοι θυμῷ πλεῖστα ἐς ἔργον καθίστανται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="8">
              <p>Ἀθηναίους δὲ καὶ πλέον τι τῶν ἄλλων εἰκὸς τοῦτο δρᾶσαι, οἳ ἄρχειν τε τῶν ἄλλων
              ἀξιοῦσι καὶ ἐπιόντες τὴν τῶν πέλας δῃοῦν μᾶλλον ἢ τὴν αὑτῶν ὁρᾶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.11" n="9">
              <p>ὡς οὖν ἐπὶ τοσαύτην πόλιν στρατεύοντες καὶ μεγίστην δόξαν οἰσόμενοι τοῖς τε προγόνοις
              καὶ ἡμῖν αὐτοῖς ἐπ’ ἀμφότερα ἐκ τῶν ἀποβαινόντων, ἕπεσθ’ ὅπῃ ἄν τις ἡγῆται, κόσμον καὶ
              φυλακὴν περὶ παντὸς ποιούμενοι καὶ τὰ παραγγελλόμενα ὀξέως δεχόμενοι· κάλλιστον γὰρ
              τόδε καὶ ἀσφαλέστατον, πολλοὺς ὄντας ἑνὶ κόσμῳ χρωμένους φαίνεσθαι.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="12">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.12" n="1">
              <p rend="align(indent)">τοσαῦτα εἰπὼν καὶ διαλύσας τὸν ξύλλογον ὁ Ἀρχίδαμος
              Μελήσιππον πρῶτον ἀποστέλλει ἐς τὰς Ἀθήνας τὸν Διακρίτου ἄνδρα Σπαρτιάτην, εἴ τι ἄρα
              μᾶλλον ἐνδοῖεν οἱ Ἀθηναῖοι ὁρῶντες σφᾶς ἤδη ἐν ὁδῷ ὄντας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.12" n="2">
              <p>οἱ δὲ οὐ προσεδέξαντο αὐτὸν ἐς τὴν πόλιν οὐδ’ ἐπὶ τὸ κοινόν· ἦν γὰρ Περικλέους γνώμη
              πρότερον νενικηκυῖα κήρυκα καὶ πρεσβείαν μὴ προσδέχεσθαι Λακεδαιμονίων
              ἐξεστρατευμένων· ἀποπέμπουσιν οὖν αὐτὸν πρὶν ἀκοῦσαι καὶ ἐκέλευον ἐκτὸς ὅρων εἶναι
              αὐθημερόν, τό τε λοιπὸν ἀναχωρήσαντας ἐπὶ τὰ σφέτερα αὐτῶν, ἤν τι βούλωνται,
              πρεσβεύεσθαι. ξυμπέμπουσί τε τῷ Μελησίππῳ ἀγωγούς, ὅπως μηδενὶ ξυγγένηται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.12" n="3">
              <p>ὁ δ’ ἐπειδὴ ἐπὶ τοῖς ὁρίοις ἐγένετο καὶ ἔμελλε διαλύσεσθαι, τοσόνδε εἰπὼν ἐπορεύετο
              ὅτι ‘ἥδε ἡ ἡμέρα τοῖς Ἕλλησι μεγάλων κακῶν ἄρξει.’ </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.12" n="4">
              <p>ὡς δὲ ἀφίκετο ἐς τὸ στρατόπεδον καὶ ἔγνω ὁ Ἀρχίδαμος ὅτι οἱ Ἀθηναῖοι οὐδέν πω
              ἐνδώσουσιν, οὕτω δὴ ἄρας τῷ στρατῷ προυχώρει ἐς τὴν γῆν αὐτῶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.12" n="5">
              <p>Βοιωτοὶ δὲ μέρος μὲν τὸ σφέτερον καὶ τοὺς ἱππέας παρείχοντο Πελοποννησίοις
              ξυστρατεύειν, τοῖς δὲ λειπομένοις ἐς Πλάταιαν ἐλθόντες τὴν γῆν ἐδῄουν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="13">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="1">
              <p rend="align(indent)">ἔτι δὲ τῶν Πελοποννησίων ξυλλεγομένων τε ἐς τὸν Ἰσθμὸν
              καὶ ἐν ὁδῷ ὄντων, πρὶν ἐσβαλεῖν ἐς τὴν Ἀττικήν, Περικλῆς ὁ Ξανθίππου στρατηγὸς ὢν
              Ἀθηναίων δέκατος αὐτός, ὡς ἔγνω τὴν ἐσβολὴν ἐσομένην, ὑποτοπήσας, ὅτι Ἀρχίδαμος αὐτῷ
              ξένος ὢν ἐτύγχανε, μὴ πολλάκις ἢ αὐτὸς ἰδίᾳ βουλόμενος χαρίζεσθαι τοὺς ἀγροὺς αὐτοῦ
              παραλίπῃ καὶ μὴ δῃώσῃ, ἢ καὶ Λακεδαιμονίων κελευσάντων ἐπὶ διαβολῇ τῇ ἑαυτοῦ γένηται
              τοῦτο, ὥσπερ καὶ τὰ ἄγη ἐλαύνειν προεῖπον ἕνεκα ἐκείνου, προηγόρευε τοῖς Ἀθηναίοις ἐν
              τῇ ἐκκλησίᾳ ὅτι Ἀρχίδαμος μέν οἱ ξένος εἴη, οὐ μέντοι ἐπὶ κακῷ γε τῆς πόλεως γένοιτο,
              τοὺς δὲ ἀγροὺς τοὺς ἑαυτοῦ καὶ οἰκίας ἢν ἄρα μὴ δῃώσωσιν οἱ πολέμιοι ὥσπερ καὶ τὰ τῶν
              ἄλλων, ἀφίησιν αὐτὰ δημόσια εἶναι καὶ μηδεμίαν οἱ ὑποψίαν κατὰ ταῦτα γίγνεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="2">
              <p>παρῄνει δὲ καὶ περὶ τῶν παρόντων ἅπερ καὶ πρότερον, παρασκευάζεσθαί τε ἐς τὸν πόλεμον
              καὶ τὰ ἐκ τῶν ἀγρῶν ἐσκομίζεσθαι, ἔς τε μάχην μὴ ἐπεξιέναι, ἀλλὰ τὴν πόλιν ἐσελθόντας
              φυλάσσειν, καὶ τὸ ναυτικόν, ᾗπερ ἰσχύουσιν, ἐξαρτύεσθαι, τά τε τῶν ξυμμάχων διὰ χειρὸς
              ἔχειν, λέγων τὴν ἰσχὺν αὐτοῖς ἀπὸ τούτων εἶναι τῶν χρημάτων τῆς προσόδου, τὰ δὲ πολλὰ
              τοῦ πολέμου γνώμῃ καὶ χρημάτων περιουσίᾳ κρατεῖσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="3">
              <p>θαρσεῖν τε ἐκέλευε προσιόντων μὲν ἑξακοσίων ταλάντων ὡς ἐπὶ τὸ πολὺ φόρου κατ᾽
              ἐνιαυτὸν ἀπὸ τῶν ξυμμάχων τῇ πόλει ἄνευ τῆς ἄλλης προσόδου, ὑπαρχόντων δὲ ἐν τῇ
              ἀκροπόλει ἔτι τότε ἀργυρίου ἐπισήμου ἑξακισχιλίων ταλάντων (τὰ γὰρ πλεῖστα τριακοσίων
              ἀποδέοντα μύρια ἐγένετο, ἀφ’ ὧν ἔς τε τὰ προπύλαια τῆς ἀκροπόλεως καὶ τἆλλα
              οἰκοδομήματα καὶ ἐς Ποτείδαιαν ἀπανηλώθη), </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="4">
              <p>χωρὶς δὲ χρυσίου ἀσήμου καὶ ἀργυρίου ἔν τε ἀναθήμασιν ἰδίοις καὶ δημοσίοις καὶ ὅσα
              ἱερὰ σκεύη περί τε τὰς πομπὰς καὶ τοὺς ἀγῶνας καὶ σκῦλα Μηδικὰ καὶ εἴ τι
              τοιουτότροπον, οὐκ ἐλάσσονος [ἦν] ἢ πεντακοσίων ταλάντων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="5">
              <p>ἔτι δὲ καὶ τὰ ἐκ τῶν ἄλλων ἱερῶν προσετίθει χρήματα οὐκ ὀλίγα, οἷς χρήσεσθαι αὐτούς,
              καὶ ἢν πάνυ ἐξείργωνται πάντων, καὶ αὐτῆς τῆς θεοῦ τοῖς περικειμένοις χρυσίοις· 
              ἀπέφαινε δ’ ἔχον τὸ ἄγαλμα τεσσαράκοντα τάλαντα σταθμὸν χρυσίου ἀπέφθου, καὶ
              περιαιρετὸν εἶναι ἅπαν. χρησαμένους τε ἐπὶ σωτηρίᾳ ἔφη χρῆναι μὴ ἐλάσσω ἀντικαταστῆσαι
              πάλιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="6">
              <p>χρήμασι μὲν οὖν οὕτως ἐθάρσυνεν αὐτούς, ὁπλίτας δὲ τρισχιλίους καὶ μυρίους εἶναι ἄνευ
              τῶν ἐν τοῖς φρουρίοις καὶ τῶν παρ’ ἔπαλξιν ἑξακισχιλίων καὶ μυρίων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="7">
              <p>τοσοῦτοι γὰρ ἐφύλασσον τὸ πρῶτον ὁπότε οἱ πολέμιοι ἐσβάλοιεν, ἀπό τε τῶν πρεσβυτάτων
              καὶ τῶν νεωτάτων, καὶ μετοίκων ὅσοι ὁπλῖται ἦσαν. τοῦ τε γὰρ Φαληρικοῦ τείχους στάδιοι
              ἦσαν πέντε καὶ τριάκοντα πρὸς τὸν κύκλον τοῦ ἄστεως, καὶ αὐτοῦ τοῦ κύκλου τὸ
              φυλασσόμενον τρεῖς καὶ τεσσαράκοντα (ἔστι δὲ αὐτοῦ ὃ καὶ ἀφύλακτον ἦν, τὸ μεταξὺ τοῦ
              τε μακροῦ καὶ τοῦ Φαληρικοῦ), τὰ δὲ μακρὰ τείχη πρὸς τὸν Πειραιᾶ τεσσαράκοντα σταδίων,
              ὧν τὸ ἔξωθεν ἐτηρεῖτο· καὶ τοῦ Πειραιῶς ξὺν Μουνιχίᾳ ἑξήκοντα μὲν σταδίων ὁ ἅπας
              περίβολος, τὸ δ’ ἐν φυλακῇ ὂν ἥμισυ τούτου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="8">
              <p>ἱππέας δὲ ἀπέφαινε διακοσίους καὶ χιλίους ξὺν ἱπποτοξόταις, ἑξακοσίους δὲ καὶ χιλίους
              τοξότας, καὶ τριήρεις τὰς πλωίμους τριακοσίας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.13" n="9">
              <p>ταῦτα γὰρ ὑπῆρχεν Ἀθηναίοις καὶ οὐκ ἐλάσσω ἕκαστα τούτων, ὅτε ἡ ἐσβολὴ τὸ πρῶτον
              ἔμελλε Πελοποννησίων ἔσεσθαι καὶ ἐς τὸν πόλεμον καθίσταντο. ἔλεγε δὲ καὶ ἄλλα οἷάπερ
              εἰώθει Περικλῆς ἐς ἀπόδειξιν τοῦ περιέσεσθαι τῷ πολέμῳ. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="14">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.14" n="1">
              <p rend="align(indent)">οἱ δὲ Ἀθηναῖοι ἀκούσαντες ἀνεπείθοντό τε καὶ
              ἐσεκομίζοντο ἐκ τῶν ἀγρῶν παῖδας καὶ γυναῖκας καὶ τὴν ἄλλην κατασκευὴν ᾗ κατ’ οἶκον
              ἐχρῶντο, καὶ αὐτῶν τῶν οἰκιῶν καθαιροῦντες τὴν ξύλωσιν· πρόβατα δὲ καὶ ὑποζύγια ἐς τὴν
              Εὔβοιαν διεπέμψαντο καὶ ἐς τὰς νήσους τὰς ἐπικειμένας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.14" n="2">
              <p>χαλεπῶς δὲ αὐτοῖς διὰ τὸ αἰεὶ εἰωθέναι τοὺς πολλοὺς ἐν τοῖς ἀγροῖς διαιτᾶσθαι ἡ
              ἀνάστασις ἐγίγνετο. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="15">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.15" n="1">
              <p> ξυνεβεβήκει δὲ ἀπὸ τοῦ πάνυ ἀρχαίου ἑτέρων μᾶλλον Ἀθηναίοις τοῦτο. ἐπὶ γὰρ Κέκροπος
              καὶ τῶν πρώτων βασιλέων ἡ Ἀττικὴ ἐς Θησέα αἰεὶ κατὰ πόλεις ᾠκεῖτο πρυτανεῖά τε ἐχούσας
              καὶ ἄρχοντας, καὶ ὁπότε μή τι δείσειαν, οὐ ξυνῇσαν βουλευσόμενοι ὡς τὸν βασιλέα, ἀλλ᾽
              αὐτοὶ ἕκαστοι ἐπολίτευον καὶ ἐβουλεύοντο· καί τινες καὶ ἐπολέμησάν ποτε αὐτῶν, ὥσπερ
              καὶ Ἐλευσίνιοι μετ’ Εὐμόλπου πρὸς Ἐρεχθέα. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.15" n="2">
              <p>ἐπειδὴ δὲ Θησεὺς ἐβασίλευσε, γενόμενος μετὰ τοῦ ξυνετοῦ καὶ δυνατὸς τά τε ἄλλα
              διεκόσμησε τὴν χώραν καὶ καταλύσας τῶν ἄλλων πόλεων τά τε βουλευτήρια καὶ τὰς ἀρχὰς ἐς
              τὴν νῦν πόλιν οὖσαν, ἓν βουλευτήριον ἀποδείξας καὶ πρυτανεῖον, ξυνῴκισε πάντας, καὶ
              νεμομένους τὰ αὑτῶν ἑκάστους ἅπερ καὶ πρὸ τοῦ ἠνάγκασε μιᾷ πόλει ταύτῃ χρῆσθαι, ἣ
              ἁπάντων ἤδη ξυντελούντων ἐς αὐτὴν μεγάλη γενομένη παρεδόθη ὑπὸ Θησέως τοῖς ἔπειτα· καὶ
              ξυνοίκια ἐξ ἐκείνου Ἀθηναῖοι ἔτι καὶ νῦν τῇ θεῷ ἑορτὴν δημοτελῆ ποιοῦσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.15" n="3">
              <p>τὸ δὲ πρὸ τοῦ ἡ ἀκρόπολις ἡ νῦν οὖσα πόλις ἦν, καὶ τὸ ὑπ’ αὐτὴν πρὸς νότον μάλιστα
              τετραμμένον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.15" n="4">
              <p>τεκμήριον δέ· τὰ γὰρ ἱερὰ ἐν αὐτῇ τῇ ἀκροπόλει † καὶ ἄλλων θεῶν ἐστὶ καὶ τὰ ἔξω πρὸς
              τοῦτο τὸ μέρος τῆς πόλεως μᾶλλον ἵδρυται, τό τε τοῦ Διὸς τοῦ Ὀλυμπίου καὶ τὸ Πύθιον
              καὶ τὸ τῆς Γῆς καὶ τὸ 〈τοῦ〉 ἐν Λίμναις Διονύσου, ᾧ τὰ ἀρχαιότερα Διονύσια [τῇ
              δωδεκάτῃ] ποιεῖται ἐν μηνὶ Ἀνθεστηριῶνι, ὥσπερ καὶ οἱ ἀπ’ Ἀθηναίων Ἴωνες ἔτι καὶ νῦν
              νομίζουσιν. ἵδρυται δὲ καὶ ἄλλα ἱερὰ ταύτῃ ἀρχαῖα. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.15" n="5">
              <p>καὶ τῇ κρήνῃ τῇ νῦν μὲν τῶν τυράννων οὕτω σκευασάντων Ἐννεακρούνῳ καλουμένῃ, τὸ δὲ
              πάλαι φανερῶν τῶν πηγῶν οὐσῶν Καλλιρρόῃ ὠνομασμένῃ, ἐκεῖνοί τε ἐγγὺς οὔσῃ τὰ πλείστου
              ἄξια ἐχρῶντο, καὶ νῦν ἔτι ἀπὸ τοῦ ἀρχαίου πρό τε γαμικῶν καὶ ἐς ἄλλα τῶν ἱερῶν
              νομίζεται τῷ ὕδατι χρῆσθαι· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.15" n="6">
              <p>καλεῖται δὲ διὰ τὴν παλαιὰν ταύτῃ κατοίκησιν καὶ ἡ ἀκρόπολις μέχρι τοῦδε ἔτι ὑπ᾽
              Ἀθηναίων πόλις. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="16">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.16" n="1">
              <p> τῇ τε οὖν ἐπὶ πολὺ κατὰ τὴν χώραν αὐτονόμῳ οἰκήσει μετεῖχον οἱ Ἀθηναῖοι, καὶ ἐπειδὴ
              ξυνῳκίσθησαν, διὰ τὸ ἔθος ἐν τοῖς ἀγροῖς ὅμως οἱ πλείους τῶν τε ἀρχαίων καὶ τῶν
              ὕστερον μέχρι τοῦδε τοῦ πολέμου γενόμενοί τε καὶ οἰκήσαντες οὐ ῥᾳδίως πανοικεσίᾳ τὰς
              μεταναστάσεις ἐποιοῦντο, ἄλλως τε καὶ ἄρτι ἀνειληφότες τὰς κατασκευὰς μετὰ τὰ Μηδικά· 
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.16" n="2">
              <p>ἐβαρύνοντο δὲ καὶ χαλεπῶς ἔφερον οἰκίας τε καταλείποντες καὶ ἱερὰ ἃ διὰ παντὸς ἦν
              αὐτοῖς ἐκ τῆς κατὰ τὸ ἀρχαῖον πολιτείας πάτρια δίαιτάν τε μέλλοντες μεταβάλλειν καὶ
              οὐδὲν ἄλλο ἢ πόλιν τὴν αὑτοῦ ἀπολείπων ἕκαστος. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="17">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.17" n="1">
              <p> ἐπειδή τε ἀφίκοντο ἐς τὸ ἄστυ, ὀλίγοις μέν τισιν ὑπῆρχον οἰκήσεις καὶ παρὰ φίλων
              τινὰς ἢ οἰκείων καταφυγή, οἱ δὲ πολλοὶ τά τε ἐρῆμα τῆς πόλεως ᾤκησαν καὶ τὰ ἱερὰ καὶ
              τὰ ἡρῷα πάντα πλὴν τῆς ἀκροπόλεως καὶ τοῦ Ἐλευσινίου καὶ εἴ τι ἄλλο βεβαίως κλῃστὸν
              ἦν· τό τε Πελαργικὸν καλούμενον τὸ ὑπὸ τὴν ἀκρόπολιν, ὃ καὶ ἐπάρατόν τε ἦν μὴ οἰκεῖν
              καί τι καὶ Πυθικοῦ μαντείου ἀκροτελεύτιον τοιόνδε διεκώλυε, λέγον ὡς ‘τὸ Πελαργικὸν
              ἀργὸν ἄμεινον,’ ὅμως ὑπὸ τῆς παραχρῆμα ἀνάγκης ἐξῳκήθη. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.17" n="2">
              <p>καί μοι δοκεῖ τὸ μαντεῖον τοὐναντίον ξυμβῆναι ἢ προσεδέχοντο· οὐ γὰρ διὰ τὴν
              παράνομον ἐνοίκησιν αἱ ξυμφοραὶ γενέσθαι τῇ πόλει, ἀλλὰ διὰ τὸν πόλεμον ἡ ἀνάγκη τῆς
              οἰκήσεως, ὃν οὐκ ὀνομάζον τὸ μαντεῖον προῄδει μὴ ἐπ’ ἀγαθῷ ποτὲ αὐτὸ
              κατοικισθησόμενον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.17" n="3">
              <p>κατεσκευάσαντο δὲ καὶ ἐν τοῖς πύργοις τῶν τειχῶν πολλοὶ καὶ ὡς ἕκαστός που ἐδύνατο· 
              οὐ γὰρ ἐχώρησε ξυνελθόντας αὐτοὺς ἡ πόλις, ἀλλ’ ὕστερον δὴ τά τε μακρὰ τείχη ᾤκησαν
              κατανειμάμενοι καὶ τοῦ Πειραιῶς τὰ πολλά. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.17" n="4">
              <p>ἅμα δὲ καὶ τῶν πρὸς τὸν πόλεμον ἥπτοντο, ξυμμάχους τε ἀγείροντες καὶ τῇ Πελοποννήσῳ
              ἑκατὸν νεῶν ἐπίπλουν ἐξαρτύοντες. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.17" n="5">
              <p>καὶ οἱ μὲν ἐν τούτῳ παρασκευῆς ἦσαν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="18">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.18" n="1">
              <p rend="align(indent)">ὁ δὲ στρατὸς τῶν Πελοποννησίων προϊὼν ἀφίκετο τῆς
              Ἀττικῆς ἐς Οἰνόην πρῶτον, ᾗπερ ἔμελλον ἐσβαλεῖν. καὶ ὡς ἐκαθέζοντο, προσβολὰς
              παρεσκευάζοντο τῷ τείχει ποιησόμενοι μηχαναῖς τε καὶ ἄλλῳ τρόπῳ· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.18" n="2">
              <p>ἡ γὰρ Οἰνόη οὖσα ἐν μεθορίοις τῆς Ἀττικῆς καὶ Βοιωτίας ἐτετείχιστο, καὶ αὐτῷ φρουρίῳ
              οἱ Ἀθηναῖοι ἐχρῶντο ὁπότε πόλεμος καταλάβοι. τάς τε οὖν προσβολὰς ηὐτρεπίζοντο καὶ
              ἄλλως ἐνδιέτριψαν χρόνον περὶ αὐτήν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.18" n="3">
              <p>αἰτίαν τε οὐκ ἐλαχίστην Ἀρχίδαμος ἔλαβεν ἀπ’ αὐτοῦ, δοκῶν καὶ ἐν τῇ ξυναγωγῇ τοῦ
              πολέμου μαλακὸς εἶναι καὶ τοῖς Ἀθηναίοις ἐπιτήδειος, οὐ παραινῶν προθύμως πολεμεῖν· 
              ἐπειδή τε ξυνελέγετο ὁ στρατός, ἥ τε ἐν τῷ Ἰσθμῷ ἐπιμονὴ γενομένη καὶ κατὰ τὴν ἄλλην
              πορείαν ἡ σχολαιότης διέβαλεν αὐτόν, μάλιστα δὲ ἡ ἐν τῇ Οἰνόῃ ἐπίσχεσις. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.18" n="4">
              <p>οἱ γὰρ Ἀθηναῖοι ἐσεκομίζοντο ἐν τῷ χρόνῳ τούτῳ, καὶ ἐδόκουν οἱ Πελοποννήσιοι
              ἐπελθόντες ἂν διὰ τάχους πάντα ἔτι ἔξω καταλαβεῖν, εἰ μὴ διὰ τὴν ἐκείνου μέλλησιν.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.18" n="5">
              <p>ἐν τοιαύτῃ μὲν ὀργῇ ὁ στρατὸς τὸν Ἀρχίδαμον ἐν τῇ καθέδρᾳ εἶχεν. ὁ δὲ προσδεχόμενος,
              ὡς λέγεται, τοὺς Ἀθηναίους τῆς γῆς ἔτι ἀκεραίου οὔσης ἐνδώσειν τι καὶ κατοκνήσειν
              περιιδεῖν αὐτὴν τμηθεῖσαν, ἀνεῖχεν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="19">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.19" n="1">
              <p> ἐπειδὴ μέντοι προσβαλόντες τῇ Οἰνόῃ καὶ πᾶσαν ἰδέαν πειράσαντες οὐκ ἐδύναντο ἑλεῖν,
              οἵ τε Ἀθηναῖοι οὐδὲν ἐπεκηρυκεύοντο, οὕτω δὴ ὁρμήσαντες ἀπ’ αὐτῆς μετὰ τὰ ἐν Πλαταίᾳ
              [τῶν ἐσελθόντων Θηβαίων] γενόμενα ἡμέρᾳ ὀγδοηκοστῇ μάλιστα, θέρους καὶ τοῦ σίτου
              ἀκμάζοντος, ἐσέβαλον ἐς τὴν Ἀττικήν· ἡγεῖτο δὲ Ἀρχίδαμος ὁ Ζευξιδάμου, Λακεδαιμονίων
              βασιλεύς. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.19" n="2">
              <p>καὶ καθεζόμενοι ἔτεμνον πρῶτον μὲν Ἐλευσῖνα καὶ τὸ Θριάσιον πεδίον καὶ τροπήν τινα
              τῶν Ἀθηναίων ἱππέων περὶ τοὺς Ῥείτους καλουμένους ἐποιήσαντο· ἔπειτα προυχώρουν ἐν
              δεξιᾷ ἔχοντες τὸ Αἰγάλεων ὄρος διὰ Κρωπιᾶς, ἕως ἀφίκοντο ἐς Ἀχαρνάς, χωρίον μέγιστον
              τῆς Ἀττικῆς τῶν δήμων καλουμένων, καὶ καθεζόμενοι ἐς αὐτὸ στρατόπεδόν τε ἐποιήσαντο
              χρόνον τε πολὺν ἐμμείναντες ἔτεμνον. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="20">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.20" n="1">
              <p> γνώμῃ δὲ τοιᾷδε λέγεται τὸν Ἀρχίδαμον περί τε τὰς Ἀχαρνὰς ὡς ἐς μάχην ταξάμενον
              μεῖναι καὶ ἐς τὸ πεδίον ἐκείνῃ τῇ ἐσβολῇ οὐ καταβῆναι· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.20" n="2">
              <p>τοὺς γὰρ Ἀθηναίους ἤλπιζεν, ἀκμάζοντάς τε νεότητι πολλῇ καὶ παρεσκευασμένους ἐς
              πόλεμον ὡς οὔπω πρότερον, ἴσως ἂν ἐπεξελθεῖν καὶ τὴν γῆν οὐκ ἂν περιιδεῖν τμηθῆναι.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.20" n="3">
              <p>ἐπειδὴ οὖν αὐτῷ ἐς Ἐλευσῖνα καὶ τὸ Θριάσιον πεδίον οὐκ ἀπήντησαν, πεῖραν ἐποιεῖτο
              περὶ τὰς Ἀχαρνὰς καθήμενος εἰ ἐπεξίασιν· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.20" n="4">
              <p>ἅμα μὲν γὰρ αὐτῷ ὁ χῶρος ἐπιτήδειος ἐφαίνετο ἐνστρατοπεδεῦσαι, ἅμα δὲ καὶ οἱ Ἀχαρνῆς
              μέγα μέρος ὄντες τῆς πόλεως (τρισχίλιοι γὰρ ὁπλῖται ἐγένοντο) οὐ περιόψεσθαι ἐδόκουν τὰ
              σφέτερα διαφθαρέντα, ἀλλ’ ὁρμήσειν καὶ τοὺς πάντας ἐς μάχην. εἴ τε καὶ μὴ ἐπεξέλθοιεν
              ἐκείνῃ τῇ ἐσβολῇ οἱ Ἀθηναῖοι, ἀδεέστερον ἤδη ἐς τὸ ὕστερον τό τε πεδίον τεμεῖν καὶ
              πρὸς αὐτὴν τὴν πόλιν χωρήσεσθαι· τοὺς γὰρ Ἀχαρνέας ἐστερημένους τῶν σφετέρων οὐχ
              ὁμοίως προθύμους ἔσεσθαι ὑπὲρ τῆς τῶν ἄλλων κινδυνεύειν, στάσιν δ’ ἐνέσεσθαι τῇ γνώμῃ.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.20" n="5">
              <p>τοιαύτῃ μὲν διανοίᾳ ὁ Ἀρχίδαμος περὶ τὰς Ἀχαρνὰς ἦν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="21">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.21" n="1">
              <p rend="align(indent)">Ἀθηναῖοι δὲ μέχρι μὲν οὗ περὶ Ἐλευσῖνα καὶ τὸ Θριάσιον
              πεδίον ὁ στρατὸς ἦν, καί τινα ἐλπίδα εἶχον ἐς τὸ ἐγγυτέρω αὐτοὺς μὴ προϊέναι,
              μεμνημένοι καὶ Πλειστοάνακτα τὸν Παυσανίου Λακεδαιμονίων βασιλέα, ὅτε ἐσβαλὼν τῆς
              Ἀττικῆς ἐς Ἐλευσῖνα καὶ Θριῶζε στρατῷ Πελοποννησίων πρὸ τοῦδε τοῦ πολέμου τέσσαρσι καὶ
              δέκα ἔτεσιν ἀνεχώρησε πάλιν ἐς τὸ πλέον οὐκέτι προελθών (δι’  ὃ δὴ καὶ ἡ φυγὴ αὐτῷ
              ἐγένετο ἐκ Σπάρτης δόξαντι χρήμασι πεισθῆναι [τὴν ἀναχώρησιν])· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.21" n="2">
              <p>ἐπειδὴ δὲ περὶ Ἀχαρνὰς εἶδον τὸν στρατὸν ἑξήκοντα σταδίους τῆς πόλεως ἀπέχοντα,
              οὐκέτι ἀνασχετὸν ἐποιοῦντο, ἀλλ’ αὐτοῖς, ὡς εἰκός, γῆς τεμνομένης ἐν τῷ ἐμφανεῖ, ὃ
              οὔπω ἑοράκεσαν οἵ γε νεώτεροι, οὐδ’ οἱ πρεσβύτεροι πλὴν τὰ Μηδικά, δεινὸν ἐφαίνετο καὶ
              ἐδόκει τοῖς τε ἄλλοις καὶ μάλιστα τῇ νεότητι ἐπεξιέναι καὶ μὴ περιορᾶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.21" n="3">
              <p>κατὰ ξυστάσεις τε γιγνόμενοι ἐν πολλῇ ἔριδι ἦσαν, οἱ μὲν κελεύοντες ἐπεξιέναι, οἱ δέ
              τινες οὐκ ἐῶντες. χρησμολόγοι τε ᾖδον χρησμοὺς παντοίους, ὧν ἀκροᾶσθαι ὡς ἕκαστος
              ὥρμητο. οἵ τε Ἀχαρνῆς οἰόμενοι παρὰ σφίσιν αὐτοῖς οὐκ ἐλαχίστην μοῖραν εἶναι Ἀθηναίων,
              ὡς αὐτῶν ἡ γῆ ἐτέμνετο, ἐνῆγον τὴν ἔξοδον μάλιστα. παντί τε τρόπῳ ἀνηρέθιστο ἡ πόλις,
              καὶ τὸν Περικλέα ἐν ὀργῇ εἶχον, καὶ ὧν παρῄνεσε πρότερον ἐμέμνηντο οὐδέν, ἀλλ᾽
              ἐκάκιζον ὅτι στρατηγὸς ὢν οὐκ ἐπεξάγοι, αἴτιόν τε σφίσιν ἐνόμιζον πάντων ὧν ἔπασχον.
              </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="22">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.22" n="1">
              <p> Περικλῆς δὲ ὁρῶν μὲν αὐτοὺς πρὸς τὸ παρὸν χαλεπαίνοντας καὶ οὐ τὰ ἄριστα φρονοῦντας,
              πιστεύων δὲ ὀρθῶς γιγνώσκειν περὶ τοῦ μὴ ἐπεξιέναι, ἐκκλησίαν τε οὐκ ἐποίει αὐτῶν οὐδὲ
              ξύλλογον οὐδένα, τοῦ μὴ ὀργῇ τι μᾶλλον ἢ γνώμῃ ξυνελθόντας ἐξαμαρτεῖν, τήν τε πόλιν
              ἐφύλασσε καὶ δι’  ἡσυχίας μάλιστα ὅσον ἐδύνατο εἶχεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.22" n="2">
              <p>ἱππέας μέντοι ἐξέπεμπεν αἰεὶ τοῦ μὴ προδρόμους ἀπὸ τῆς στρατιᾶς ἐσπίπτοντας ἐς τοὺς
              ἀγροὺς τοὺς ἐγγὺς τῆς πόλεως κακουργεῖν· καὶ ἱππομαχία τις ἐγένετο βραχεῖα ἐν Φρυγίοις
              τῶν τε Ἀθηναίων τέλει ἑνὶ τῶν ἱππέων καὶ Θεσσαλοῖς μετ’ αὐτῶν πρὸς τοὺς Βοιωτῶν
              ἱππέας, ἐν ᾗ οὐκ ἔλασσον ἔσχον οἱ Ἀθηναῖοι καὶ Θεσσαλοί, μέχρι οὗ προσβοηθησάντων τοῖς
              Βοιωτοῖς τῶν ὁπλιτῶν τροπὴ ἐγένετο αὐτῶν καὶ ἀπέθανον τῶν Θεσσαλῶν καὶ Ἀθηναίων οὐ
              πολλοί· ἀνείλοντο μέντοι αὐτοὺς αὐθημερὸν ἀσπόνδους. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.22" n="3">
              <p>καὶ οἱ Πελοποννήσιοι τροπαῖον τῇ ὑστεραίᾳ ἔστησαν. ἡ δὲ βοήθεια αὕτη τῶν Θεσσαλῶν
              κατὰ τὸ παλαιὸν ξυμμαχικὸν ἐγένετο τοῖς Ἀθηναίοις, καὶ ἀφίκοντο παρ’ αὐτοὺς Λαρισαῖοι,
              Φαρσάλιοι, [Παράσιοι], Κραννώνιοι, Πυράσιοι, Γυρτώνιοι, Φεραῖοι. ἡγοῦντο δὲ αὐτῶν ἐκ
              μὲν Λαρίσης Πολυμήδης καὶ Ἀριστόνους, ἀπὸ τῆς στάσεως ἑκάτερος, ἐκ δὲ Φαρσάλου Μένων· 
              ἦσαν δὲ καὶ τῶν ἄλλων κατὰ πόλεις ἄρχοντες. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="23">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.23" n="1">
              <p rend="align(indent)">οἱ δὲ Πελοποννήσιοι, ἐπειδὴ οὐκ ἐπεξῇσαν αὐτοῖς οἱ
              Ἀθηναῖοι ἐς μάχην, ἄραντες ἐκ τῶν Ἀχαρνῶν ἐδῄουν τῶν δήμων τινὰς ἄλλους τῶν μεταξὺ
              Πάρνηθος καὶ Βριλησσοῦ ὄρους. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.23" n="2">
              <p>ὄντων δὲ αὐτῶν ἐν τῇ γῇ οἱ Ἀθηναῖοι ἀπέστειλαν τὰς ἑκατὸν ναῦς περὶ Πελοπόννησον
              ἅσπερ παρεσκευάζοντο καὶ χιλίους ὁπλίτας ἐπ’ αὐτῶν καὶ τοξότας τετρακοσίους· 
              ἐστρατήγει δὲ Καρκίνος τε ὁ Ξενοτίμου καὶ Πρωτέας ὁ Ἐπικλέους καὶ Σωκράτης ὁ
              Ἀντιγένους. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.23" n="3">
              <p>καὶ οἱ μὲν ἄραντες τῇ παρασκευῇ ταύτῃ περιέπλεον, οἱ δὲ Πελοποννήσιοι χρόνον
              ἐμμείναντες ἐν τῇ Ἀττικῇ ὅσου εἶχον τὰ ἐπιτήδεια ἀνεχώρησαν διὰ Βοιωτῶν, οὐχ ᾗπερ
              ἐσέβαλον· παριόντες δὲ Ὠρωπὸν τὴν γῆν τὴν Γραϊκὴν καλουμένην, ἣν νέμονται Ὠρώπιοι
              Ἀθηναίων ὑπήκοοι, ἐδῄωσαν. ἀφικόμενοι δὲ ἐς Πελοπόννησον διελύθησαν κατὰ πόλεις
              ἕκαστοι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="24">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.24" n="1">
              <p rend="align(indent)">ἀναχωρησάντων δὲ αὐτῶν οἱ Ἀθηναῖοι φυλακὰς κατεστήσαντο
              κατὰ γῆν καὶ κατὰ θάλασσαν, ὥσπερ δὴ ἔμελλον διὰ παντὸς τοῦ πολέμου φυλάξειν· καὶ
              χίλια τάλαντα ἀπὸ τῶν ἐν τῇ ἀκροπόλει χρημάτων ἔδοξεν αὐτοῖς ἐξαίρετα ποιησαμένοις
              χωρὶς θέσθαι καὶ μὴ ἀναλοῦν, ἀλλ’ ἀπὸ τῶν ἄλλων πολεμεῖν· ἢν δέ τις εἴπῃ ἢ ἐπιψηφίσῃ
              κινεῖν τὰ χρήματα ταῦτα ἐς ἄλλο τι, ἢν μὴ οἱ πολέμιοι νηίτῃ στρατῷ ἐπιπλέωσι τῇ πόλει
              καὶ δέῃ ἀμύνασθαι, θάνατον ζημίαν ἐπέθεντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.24" n="2">
              <p>τριήρεις τε μετ’ αὐτῶν ἐξαιρέτους ἑκατὸν ἐποιήσαντο κατὰ τὸν ἐνιαυτὸν ἕκαστον τὰς
              βελτίστας, καὶ τριηράρχους αὐταῖς, ὧν μὴ χρῆσθαι μηδεμιᾷ ἐς ἄλλο τι ἢ μετὰ τῶν
              χρημάτων περὶ τοῦ αὐτοῦ κινδύνου, ἢν δέῃ. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="25">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.25" n="1">
              <p rend="align(indent)">οἱ δ’ ἐν ταῖς ἑκατὸν ναυσὶ περὶ Πελοπόννησον Ἀθηναῖοι
              καὶ Κερκυραῖοι μετ’ αὐτῶν πεντήκοντα ναυσὶ προσβεβοηθηκότες καὶ ἄλλοι τινὲς τῶν ἐκεῖ
              ξυμμάχων ἄλλα τε ἐκάκουν περιπλέοντες καὶ ἐς Μεθώνην τῆς Λακωνικῆς ἀποβάντες τῷ τείχει
              προσέβαλον ὄντι ἀσθενεῖ καὶ ἀνθρώπων οὐκ ἐνόντων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.25" n="2">
              <p>ἔτυχε δὲ περὶ τοὺς χώρους τούτους Βρασίδας ὁ Τέλλιδος ἀνὴρ Σπαρτιάτης φρουρὰν ἔχων,
              καὶ αἰσθόμενος ἐβοήθει τοῖς ἐν τῷ χωρίῳ μετὰ ὁπλιτῶν ἑκατόν. διαδραμὼν δὲ τὸ τῶν
              Ἀθηναίων στρατόπεδον ἐσκεδασμένον κατὰ τὴν χώραν καὶ πρὸς τὸ τεῖχος τετραμμένον
              ἐσπίπτει ἐς τὴν Μεθώνην καὶ ὀλίγους τινὰς ἐν τῇ ἐσδρομῇ ἀπολέσας τῶν μεθ’ αὑτοῦ τήν τε
              πόλιν περιεποίησε καὶ ἀπὸ τούτου τοῦ τολμήματος πρῶτος τῶν κατὰ τὸν πόλεμον ἐπῃνέθη ἐν
              Σπάρτῃ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.25" n="3">
              <p>οἱ δὲ Ἀθηναῖοι ἄραντες παρέπλεον, καὶ σχόντες τῆς Ἠλείας ἐς Φειὰν ἐδῄουν τὴν γῆν ἐπὶ
              δύο ἡμέρας καὶ προσβοηθήσαντας τῶν ἐκ τῆς κοίλης Ἤλιδος τριακοσίους λογάδας καὶ τῶν
              αὐτόθεν ἐκ τῆς περιοικίδος Ἠλείων μάχῃ ἐκράτησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.25" n="4">
              <p>ἀνέμου δὲ κατιόντος μεγάλου χειμαζόμενοι ἐν ἀλιμένῳ χωρίῳ, οἱ μὲν πολλοὶ ἐπέβησαν ἐπὶ
              τὰς ναῦς καὶ περιέπλεον τὸν Ἰχθῦν καλούμενον τὴν ἄκραν ἐς τὸν ἐν τῇ Φειᾷ λιμένα, οἱ δὲ
              Μεσσήνιοι ἐν τούτῳ καὶ ἄλλοι τινὲς οἱ οὐ δυνάμενοι ἐπιβῆναι κατὰ γῆν χωρήσαντες τὴν
              Φειὰν αἱροῦσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.25" n="5">
              <p>καὶ ὕστερον αἵ τε νῆες περιπλεύσασαι ἀναλαμβάνουσιν αὐτοὺς καὶ ἐξανάγονται ἐκλιπόντες
              Φειάν, καὶ τῶν Ἠλείων ἡ πολλὴ ἤδη στρατιὰ προσεβεβοηθήκει. παραπλεύσαντες δὲ οἱ
              Ἀθηναῖοι ἐπὶ ἄλλα χωρία ἐδῄουν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="26">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.26" n="1">
              <p rend="align(indent)">ὑπὸ δὲ τὸν αὐτὸν χρόνον τοῦτον Ἀθηναῖοι τριάκοντα ναῦς
              ἐξέπεμψαν περὶ τὴν Λοκρίδα καὶ Εὐβοίας ἅμα φυλακήν· ἐστρατήγει δὲ αὐτῶν Κλεόπομπος ὁ
              Κλεινίου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.26" n="2">
              <p>καὶ ἀποβάσεις ποιησάμενος τῆς τε παραθαλασσίου ἔστιν ἃ ἐδῄωσε καὶ Θρόνιον εἷλεν,
              ὁμήρους τε ἔλαβεν αὐτῶν, καὶ ἐν Ἀλόπῃ τοὺς βοηθήσαντας Λοκρῶν μάχῃ ἐκράτησεν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="27">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.27" n="1">
              <p rend="align(indent)">ἀνέστησαν δὲ καὶ Αἰγινήτας τῷ αὐτῷ θέρει τούτῳ ἐξ
              Αἰγίνης Ἀθηναῖοι, αὐτούς τε καὶ παῖδας καὶ γυναῖκας, ἐπικαλέσαντες οὐχ ἥκιστα τοῦ
              πολέμου σφίσιν αἰτίους εἶναι· καὶ τὴν Αἴγιναν ἀσφαλέστερον ἐφαίνετο τῇ Πελοποννήσῳ
              ἐπικειμένην αὑτῶν πέμψαντας ἐποίκους ἔχειν. καὶ ἐξέπεμψαν ὕστερον οὐ πολλῷ ἐς αὐτὴν
              τοὺς οἰκήτορας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.27" n="2">
              <p>ἐκπεσοῦσι δὲ τοῖς Αἰγινήταις οἱ Λακεδαιμόνιοι ἔδοσαν Θυρέαν οἰκεῖν καὶ τὴν γῆν
              νέμεσθαι, κατά τε τὸ Ἀθηναίων διάφορον καὶ ὅτι σφῶν εὐεργέται ἦσαν ὑπὸ τὸν σεισμὸν καὶ
              τῶν Εἱλώτων τὴν ἐπανάστασιν. ἡ δὲ Θυρεᾶτις γῆ μεθορία τῆς Ἀργείας καὶ Λακωνικῆς ἐστίν,
              ἐπὶ θάλασσαν καθήκουσα. καὶ οἱ μὲν αὐτῶν ἐνταῦθα ᾤκησαν, οἱ δ’ ἐσπάρησαν κατὰ τὴν
              ἄλλην Ἑλλάδα. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="28">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.28" n="1">
              <p rend="align(indent)">τοῦ δ’ αὐτοῦ θέρους νουμηνίᾳ κατὰ σελήνην, ὥσπερ καὶ
              μόνον δοκεῖ εἶναι γίγνεσθαι δυνατόν, ὁ ἥλιος ἐξέλιπε μετὰ μεσημβρίαν καὶ πάλιν
              ἀνεπληρώθη, γενόμενος μηνοειδὴς καὶ ἀστέρων τινῶν ἐκφανέντων. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="29">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.29" n="1">
              <p rend="align(indent)">καὶ ἐν τῷ αὐτῷ θέρει Νυμφόδωρον τὸν Πύθεω ἄνδρα
              Ἀβδηρίτην, οὗ εἶχε τὴν ἀδελφὴν Σιτάλκης, δυνάμενον παρ’ αὐτῷ μέγα οἱ Ἀθηναῖοι πρότερον
              πολέμιον νομίζοντες πρόξενον ἐποιήσαντο καὶ μετεπέμψαντο, βουλόμενοι Σιτάλκην σφίσι
              τὸν Τήρεω, Θρᾳκῶν βασιλέα, ξύμμαχον γενέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.29" n="2">
              <p>ὁ δὲ Τήρης οὗτος ὁ τοῦ Σιτάλκου πατὴρ πρῶτος Ὀδρύσαις τὴν μεγάλην βασιλείαν ἐπὶ πλέον
              τῆς ἄλλης Θρᾴκης ἐποίησεν· πολὺ γὰρ μέρος καὶ αὐτόνομόν ἐστι Θρᾳκῶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.29" n="3">
              <p>Τηρεῖ δὲ τῷ Πρόκνην τὴν Πανδίονος ἀπ’ Ἀθηνῶν σχόντι γυναῖκα προσήκει ὁ Τήρης οὗτος
              οὐδέν, οὐδὲ τῆς αὐτῆς Θρᾴκης ἐγένοντο, ἀλλ’ ὁ μὲν ἐν Δαυλίᾳ τῆς Φωκίδος νῦν καλουμένης
              γῆς [ὁ Τηρεὺς ] ᾤκει, τότε ὑπὸ Θρᾳκῶν οἰκουμένης, καὶ τὸ ἔργον τὸ περὶ τὸν Ἴτυν αἱ
              γυναῖκες ἐν τῇ γῇ ταύτῃ ἔπραξαν (πολλοῖς δὲ καὶ τῶν ποιητῶν ἐν ἀηδόνος μνήμῃ Δαυλιὰς ἡ
              ὄρνις ἐπωνόμασται), εἰκός τε καὶ τὸ κῆδος Πανδίονα ξυνάψασθαι τῆς θυγατρὸς διὰ τοσούτου
              ἐπ’ ὠφελίᾳ τῇ πρὸς ἀλλήλους μᾶλλον ἢ διὰ πολλῶν ἡμερῶν ἐς Ὀδρύσας ὁδοῦ. Τήρης δὲ οὐδὲ
              τὸ αὐτὸ ὄνομα ἔχων βασιλεύς [τε] πρῶτος ἐν κράτει Ὀδρυσῶν ἐγένετο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.29" n="4">
              <p>οὗ δὴ ὄντα τὸν Σιτάλκην οἱ Ἀθηναῖοι ξύμμαχον ἐποιοῦντο, βουλόμενοι σφίσι τὰ ἐπὶ
              Θρᾴκης χωρία καὶ Περδίκκαν ξυνεξελεῖν αὐτόν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.29" n="5">
              <p>ἐλθών τε ἐς τὰς Ἀθήνας ὁ Νυμφόδωρος τήν τε τοῦ Σιτάλκου ξυμμαχίαν ἐποίησε καὶ Σάδοκον
              τὸν υἱὸν αὐτοῦ Ἀθηναῖον τόν τε ἐπὶ Θρᾴκης πόλεμον ὑπεδέχετο καταλύσειν· πείσειν γὰρ
              Σιτάλκην πέμπειν στρατιὰν Θρᾳκίαν Ἀθηναίοις ἱππέων τε καὶ πελταστῶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.29" n="6">
              <p>ξυνεβίβασε δὲ καὶ τὸν Περδίκκαν τοῖς Ἀθηναίοις καὶ Θέρμην αὐτῷ ἔπεισεν ἀποδοῦναι· 
              ξυνεστράτευσέ τε εὐθὺς Περδίκκας ἐπὶ Χαλκιδέας μετὰ Ἀθηναίων καὶ Φορμίωνος. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.29" n="7">
              <p>οὕτω μὲν Σιτάλκης τε ὁ Τήρεω Θρᾳκῶν βασιλεὺς ξύμμαχος ἐγένετο Ἀθηναίοις καὶ Περδίκκας
              ὁ Ἀλεξάνδρου Μακεδόνων βασιλεύς. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="30">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.30" n="1">
              <p rend="align(indent)">οἱ δ’ ἐν ταῖς ἑκατὸν ναυσὶν Ἀθηναῖοι ἔτι ὄντες περὶ
              Πελοπόννησον Σόλλιόν τε Κορινθίων πόλισμα αἱροῦσι καὶ παραδιδόασι Παλαιρεῦσιν
              Ἀκαρνάνων μόνοις τὴν γῆν καὶ πόλιν νέμεσθαι· καὶ Ἀστακόν, ἧς Εὔαρχος ἐτυράννει,
              λαβόντες κατὰ κράτος καὶ ἐξελάσαντες αὐτὸν τὸ χωρίον ἐς τὴν ξυμμαχίαν προσεποιήσαντο.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.30" n="2">
              <p>ἐπί τε Κεφαλληνίαν τὴν νῆσον προσπλεύσαντες προσηγάγοντο ἄνευ μάχης· κεῖται δὲ ἡ
              Κεφαλληνία κατὰ Ἀκαρνανίαν καὶ Λευκάδα τετράπολις οὖσα, Παλῆς, Κράνιοι, Σαμαῖοι,
              Προνναῖοι. ὕστερον δ’ οὐ πολλῷ ἀνεχώρησαν αἱ νῆες ἐς τὰς Ἀθήνας. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="31">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.31" n="1">
              <p rend="align(indent)">περὶ δὲ τὸ φθινόπωρον τοῦ θέρους τούτου Ἀθηναῖοι
              πανδημεί, αὐτοὶ καὶ οἱ μέτοικοι, ἐσέβαλον ἐς τὴν Μεγαρίδα Περικλέους τοῦ Ξανθίππου
              στρατηγοῦντος. καὶ οἱ περὶ Πελοπόννησον Ἀθηναῖοι ἐν ταῖς ἑκατὸν ναυσίν (ἔτυχον γὰρ ἤδη
              ἐν Αἰγίνῃ ὄντες ἐπ’ οἴκου ἀνακομιζόμενοι) ὡς ᾔσθοντο τοὺς ἐκ τῆς πόλεως πανστρατιᾷ ἐν
              Μεγάροις ὄντας, ἔπλευσαν παρ’ αὐτοὺς καὶ ξυνεμείχθησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.31" n="2">
              <p>στρατόπεδόν τε μέγιστον δὴ τοῦτο ἁθρόον Ἀθηναίων ἐγένετο, ἀκμαζούσης ἔτι τῆς πόλεως
              καὶ οὔπω νενοσηκυίας· μυρίων γὰρ ὁπλιτῶν οὐκ ἐλάσσους ἦσαν αὐτοὶ Ἀθηναῖοι (χωρὶς δὲ
              αὐτοῖς οἱ ἐν Ποτειδαίᾳ τρισχίλιοι ἦσαν), μέτοικοι δὲ ξυνεσέβαλον οὐκ ἐλάσσους
              τρισχιλίων ὁπλιτῶν, χωρὶς δὲ ὁ ἄλλος ὅμιλος ψιλῶν οὐκ ὀλίγος. δῃώσαντες δὲ τὰ πολλὰ
              τῆς γῆς ἀνεχώρησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.31" n="3">
              <p>ἐγένοντο δὲ καὶ ἄλλαι ὕστερον ἐν τῷ πολέμῳ κατὰ ἔτος ἕκαστον ἐσβολαὶ Ἀθηναίων ἐς τὴν
              Μεγαρίδα καὶ ἱππέων καὶ πανστρατιᾷ, μέχρι οὗ Νίσαια ἑάλω ὑπ’ Ἀθηναίων. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="32">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.32" n="1">
              <p rend="align(indent)">ἐτειχίσθη δὲ καὶ Ἀταλάντη ὑπὸ Ἀθηναίων φρούριον τοῦ
              θέρους τούτου τελευτῶντος, ἡ ἐπὶ Λοκροῖς τοῖς Ὀπουντίοις νῆσος ἐρήμη πρότερον οὖσα,
              τοῦ μὴ λῃστὰς ἐκπλέοντας ἐξ Ὀποῦντος καὶ τῆς ἄλλης Λοκρίδος κακουργεῖν τὴν Εὔβοιαν.</p>
              <p rend="align(indent)">ταῦτα μὲν ἐν τῷ θέρει τούτῳ μετὰ τὴν Πελοποννησίων ἐκ
              τῆς Ἀττικῆς ἀναχώρησιν ἐγένετο. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="33">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.33" n="1">
              <p> τοῦ δ’ ἐπιγιγνομένου χειμῶνος Εὔαρχος ὁ Ἀκαρνὰν βουλόμενος ἐς τὴν Ἀστακὸν κατελθεῖν
              πείθει Κορινθίους τεσσαράκοντα ναυσὶ καὶ πεντακοσίοις καὶ χιλίοις ὁπλίταις ἑαυτὸν
              κατάγειν πλεύσαντας, καὶ αὐτὸς ἐπικούρους τινὰς προσεμισθώσατο· ἦρχον δὲ τῆς στρατιᾶς
              Εὐφαμίδας τε ὁ Ἀριστωνύμου καὶ Τιμόξενος ὁ Τιμοκράτους καὶ Εὔμαχος ὁ Χρύσιδος. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.33" n="2">
              <p>καὶ πλεύσαντες κατήγαγον· καὶ τῆς ἄλλης Ἀκαρνανίας τῆς περὶ θάλασσαν ἔστιν ἃ χωρία
              βουλόμενοι προσποιήσασθαι καὶ πειραθέντες, ὡς οὐκ ἐδύναντο, ἀπέπλεον ἐπ’ οἴκου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.33" n="3">
              <p>σχόντες δ’ ἐν τῷ παράπλῳ ἐς Κεφαλληνίαν καὶ ἀπόβασιν ποιησάμενοι ἐς τὴν Κρανίων γῆν,
              ἀπατηθέντες ὑπ’ αὐτῶν ἐξ ὁμολογίας τινὸς ἄνδρας τε ἀποβάλλουσι σφῶν αὐτῶν, ἐπιθεμένων
              ἀπροσδοκήτοις τῶν Κρανίων, καὶ βιαιότερον ἀναγαγόμενοι ἐκομίσθησαν ἐπ’ οἴκου. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="34">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="1">
              <p rend="align(indent)">ἐν δὲ τῷ αὐτῷ χειμῶνι Ἀθηναῖοι τῷ πατρίῳ νόμῳ χρώμενοι
              δημοσίᾳ ταφὰς ἐποιήσαντο τῶν ἐν τῷδε τῷ πολέμῳ πρώτων ἀποθανόντων τρόπῳ τοιῷδε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="2">
              <p>τὰ μὲν ὀστᾶ προτίθενται τῶν ἀπογενομένων πρότριτα σκηνὴν ποιήσαντες, καὶ ἐπιφέρει τῷ
              αὑτοῦ ἕκαστος ἤν τι βούληται· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="3">
              <p>ἐπειδὰν δὲ ἡ ἐκφορὰ ᾖ, λάρνακας κυπαρισσίνας ἄγουσιν ἅμαξαι, φυλῆς ἑκάστης μίαν· 
              ἔνεστι δὲ τὰ ὀστᾶ ἧς ἕκαστος ἦν φυλῆς. μία δὲ κλίνη κενὴ φέρεται ἐστρωμένη τῶν ἀφανῶν,
              οἳ ἂν μὴ εὑρεθῶσιν ἐς ἀναίρεσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="4">
              <p>ξυνεκφέρει δὲ ὁ βουλόμενος καὶ ἀστῶν καὶ ξένων, καὶ γυναῖκες πάρεισιν αἱ προσήκουσαι
              ἐπὶ τὸν τάφον ὀλοφυρόμεναι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="5">
              <p>τιθέασιν οὖν ἐς τὸ δημόσιον σῆμα, ὅ ἐστιν ἐπὶ τοῦ καλλίστου προαστείου τῆς πόλεως,
              καὶ αἰεὶ ἐν αὐτῷ θάπτουσι τοὺς ἐκ τῶν πολέμων, πλήν γε τοὺς ἐν Μαραθῶνι· ἐκείνων δὲ
              διαπρεπῆ τὴν ἀρετὴν κρίναντες αὐτοῦ καὶ τὸν τάφον ἐποίησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="6">
              <p>ἐπειδὰν δὲ κρύψωσι γῇ, ἀνὴρ ᾑρημένος ὑπὸ τῆς πόλεως, ὃς ἂν γνώμῃ τε δοκῇ μὴ ἀξύνετος
              εἶναι καὶ ἀξιώσει προήκῃ, λέγει ἐπ’ αὐτοῖς ἔπαινον τὸν πρέποντα· μετὰ δὲ τοῦτο
              ἀπέρχονται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="7">
              <p>ὧδε μὲν θάπτουσιν· καὶ διὰ παντὸς τοῦ πολέμου, ὁπότε ξυμβαίη αὐτοῖς, ἐχρῶντο τῷ νόμῳ.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.34" n="8">
              <p>ἐπὶ δ’ οὖν τοῖς πρώτοις τοῖσδε Περικλῆς ὁ Ξανθίππου ᾑρέθη λέγειν. καὶ ἐπειδὴ καιρὸς
              ἐλάμβανε, προελθὼν ἀπὸ τοῦ σήματος ἐπὶ βῆμα ὑψηλὸν πεποιημένον, ὅπως ἀκούοιτο ὡς ἐπὶ
              πλεῖστον τοῦ ὁμίλου, ἔλεγε τοιάδε. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="35">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.35" n="1">
              <p rend="align(indent)">‘οἱ μὲν πολλοὶ τῶν ἐνθάδε ἤδη εἰρηκότων ἐπαινοῦσι τὸν
              προσθέντα τῷ νόμῳ τὸν λόγον τόνδε, ὡς καλὸν ἐπὶ τοῖς ἐκ τῶν πολέμων θαπτομένοις
              ἀγορεύεσθαι αὐτόν. ἐμοὶ δὲ ἀρκοῦν ἂν ἐδόκει εἶναι ἀνδρῶν ἀγαθῶν ἔργῳ γενομένων ἔργῳ
              καὶ δηλοῦσθαι τὰς τιμάς, οἷα καὶ νῦν περὶ τὸν τάφον τόνδε δημοσίᾳ παρασκευασθέντα
              ὁρᾶτε, καὶ μὴ ἐν ἑνὶ ἀνδρὶ πολλῶν ἀρετὰς κινδυνεύεσθαι εὖ τε καὶ χεῖρον εἰπόντι
              πιστευθῆναι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.35" n="2">
              <p>χαλεπὸν γὰρ τὸ μετρίως εἰπεῖν ἐν ᾧ μόλις καὶ ἡ δόκησις τῆς ἀληθείας βεβαιοῦται. ὅ τε
              γὰρ ξυνειδὼς καὶ εὔνους ἀκροατὴς τάχ’ ἄν τι ἐνδεεστέρως πρὸς ἃ βούλεταί τε καὶ
              ἐπίσταται νομίσειε δηλοῦσθαι, ὅ τε ἄπειρος ἔστιν ἃ καὶ πλεονάζεσθαι, διὰ φθόνον, εἴ τι
              ὑπὲρ τὴν αὑτοῦ φύσιν ἀκούοι. μέχρι γὰρ τοῦδε ἀνεκτοὶ οἱ ἔπαινοί εἰσι περὶ ἑτέρων
              λεγόμενοι, ἐς ὅσον ἂν καὶ αὐτὸς ἕκαστος οἴηται ἱκανὸς εἶναι δρᾶσαί τι ὧν ἤκουσεν· τῷ
              δὲ ὑπερβάλλοντι αὐτῶν φθονοῦντες ἤδη καὶ ἀπιστοῦσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.35" n="3">
              <p>ἐπειδὴ δὲ τοῖς πάλαι οὕτως ἐδοκιμάσθη ταῦτα καλῶς ἔχειν, χρὴ καὶ ἐμὲ ἑπόμενον τῷ νόμῳ
              πειρᾶσθαι ὑμῶν τῆς ἑκάστου βουλήσεώς τε καὶ δόξης τυχεῖν ὡς ἐπὶ πλεῖστον. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="36">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.36" n="1">
              <p rend="align(indent)">‘ἄρξομαι δὲ ἀπὸ τῶν προγόνων πρῶτον· δίκαιον γὰρ αὐτοῖς
              καὶ πρέπον δὲ ἅμα ἐν τῷ τοιῷδε τὴν τιμὴν ταύτην τῆς μνήμης δίδοσθαι. τὴν γὰρ χώραν οἱ
              αὐτοὶ αἰεὶ οἰκοῦντες διαδοχῇ τῶν ἐπιγιγνομένων μέχρι τοῦδε ἐλευθέραν δι’  ἀρετὴν
              παρέδοσαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.36" n="2">
              <p>καὶ ἐκεῖνοί τε ἄξιοι ἐπαίνου καὶ ἔτι μᾶλλον οἱ πατέρες ἡμῶν· κτησάμενοι γὰρ πρὸς οἷς
              ἐδέξαντο ὅσην ἔχομεν ἀρχὴν οὐκ ἀπόνως ἡμῖν τοῖς νῦν προσκατέλιπον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.36" n="3">
              <p>τὰ δὲ πλείω αὐτῆς αὐτοὶ ἡμεῖς οἵδε οἱ νῦν ἔτι ὄντες μάλιστα ἐν τῇ καθεστηκυίᾳ ἡλικίᾳ
              ἐπηυξήσαμεν καὶ τὴν πόλιν τοῖς πᾶσι παρεσκευάσαμεν καὶ ἐς πόλεμον καὶ ἐς εἰρήνην
              αὐταρκεστάτην. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.36" n="4">
              <p>ὧν ἐγὼ τὰ μὲν κατὰ πολέμους ἔργα, οἷς ἕκαστα ἐκτήθη, ἢ εἴ τι αὐτοὶ ἢ οἱ πατέρες ἡμῶν
              βάρβαρον ἢ Ἕλληνα πολέμιον ἐπιόντα προθύμως ἠμυνάμεθα, μακρηγορεῖν ἐν εἰδόσιν οὐ
              βουλόμενος ἐάσω· ἀπὸ δὲ οἵας τε ἐπιτηδεύσεως ἤλθομεν ἐπ’ αὐτὰ καὶ μεθ’ οἵας πολιτείας
              καὶ τρόπων ἐξ οἵων μεγάλα ἐγένετο, ταῦτα δηλώσας πρῶτον εἶμι καὶ ἐπὶ τὸν τῶνδε
              ἔπαινον, νομίζων ἐπί τε τῷ παρόντι οὐκ ἂν ἀπρεπῆ λεχθῆναι αὐτὰ καὶ τὸν πάντα ὅμιλον
              καὶ ἀστῶν καὶ ξένων ξύμφορον εἶναι ἐπακοῦσαι αὐτῶν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="37">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.37" n="1">
              <p rend="align(indent)">‘χρώμεθα γὰρ πολιτείᾳ οὐ ζηλούσῃ τοὺς τῶν πέλας νόμους,
              παράδειγμα δὲ μᾶλλον αὐτοὶ ὄντες τισὶν ἢ μιμούμενοι ἑτέρους. καὶ ὄνομα μὲν διὰ τὸ μὴ
              ἐς ὀλίγους ἀλλ’ ἐς πλείονας οἰκεῖν δημοκρατία κέκληται· μέτεστι δὲ κατὰ μὲν τοὺς
              νόμους πρὸς τὰ ἴδια διάφορα πᾶσι τὸ ἴσον, κατὰ δὲ τὴν ἀξίωσιν, ὡς ἕκαστος ἔν τῳ
              εὐδοκιμεῖ, οὐκ ἀπὸ μέρους τὸ πλέον ἐς τὰ κοινὰ ἢ ἀπ’ ἀρετῆς προτιμᾶται, οὐδ’ αὖ κατὰ
              πενίαν, ἔχων γέ τι ἀγαθὸν δρᾶσαι τὴν πόλιν, ἀξιώματος ἀφανείᾳ κεκώλυται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.37" n="2">
              <p>ἐλευθέρως δὲ τά τε πρὸς τὸ κοινὸν πολιτεύομεν καὶ ἐς τὴν πρὸς ἀλλήλους τῶν καθ᾽
              ἡμέραν ἐπιτηδευμάτων ὑποψίαν, οὐ δι’  ὀργῆς τὸν πέλας, εἰ καθ’ ἡδονήν τι δρᾷ, ἔχοντες,
              οὐδὲ ἀζημίους μέν, λυπηρὰς δὲ τῇ ὄψει ἀχθηδόνας προστιθέμενοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.37" n="3">
              <p>ἀνεπαχθῶς δὲ τὰ ἴδια προσομιλοῦντες τὰ δημόσια διὰ δέος μάλιστα οὐ παρανομοῦμεν, τῶν
              τε αἰεὶ ἐν ἀρχῇ ὄντων ἀκροάσει καὶ τῶν νόμων, καὶ μάλιστα αὐτῶν ὅσοι τε ἐπ’ ὠφελίᾳ τῶν
              ἀδικουμένων κεῖνται καὶ ὅσοι ἄγραφοι ὄντες αἰσχύνην ὁμολογουμένην φέρουσιν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="38">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.38" n="1">
              <p rend="align(indent)">‘καὶ μὴν καὶ τῶν πόνων πλείστας ἀναπαύλας τῇ γνώμῃ
              ἐπορισάμεθα, ἀγῶσι μέν γε καὶ θυσίαις διετησίοις νομίζοντες, ἰδίαις δὲ κατασκευαῖς
              εὐπρεπέσιν, ὧν καθ’ ἡμέραν ἡ τέρψις τὸ λυπηρὸν ἐκπλήσσει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.38" n="2">
              <p>ἐπεσέρχεται δὲ διὰ μέγεθος τῆς πόλεως ἐκ πάσης γῆς τὰ πάντα, καὶ ξυμβαίνει ἡμῖν μηδὲν
              οἰκειοτέρᾳ τῇ ἀπολαύσει τὰ αὐτοῦ ἀγαθὰ γιγνόμενα καρποῦσθαι ἢ καὶ τὰ τῶν ἄλλων
              ἀνθρώπων. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="39">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.39" n="1">
              <p rend="align(indent)">‘διαφέρομεν δὲ καὶ ταῖς τῶν πολεμικῶν μελέταις τῶν
              ἐναντίων τοῖσδε. τήν τε γὰρ πόλιν κοινὴν παρέχομεν, καὶ οὐκ ἔστιν ὅτε ξενηλασίαις
              ἀπείργομέν τινα ἢ μαθήματος ἢ θεάματος, ὃ μὴ κρυφθὲν ἄν τις τῶν πολεμίων ἰδὼν
              ὠφεληθείη, πιστεύοντες οὐ ταῖς παρασκευαῖς τὸ πλέον καὶ ἀπάταις ἢ τῷ ἀφ’ ἡμῶν αὐτῶν ἐς
              τὰ ἔργα εὐψύχῳ· καὶ ἐν ταῖς παιδείαις οἱ μὲν ἐπιπόνῳ ἀσκήσει εὐθὺς νέοι ὄντες τὸ
              ἀνδρεῖον μετέρχονται, ἡμεῖς δὲ ἀνειμένως διαιτώμενοι οὐδὲν ἧσσον ἐπὶ τοὺς ἰσοπαλεῖς
              κινδύνους χωροῦμεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.39" n="2">
              <p>τεκμήριον δέ· οὔτε γὰρ Λακεδαιμόνιοι καθ’ ἑαυτούς, μεθ’ ἁπάντων δὲ ἐς τὴν γῆν ἡμῶν
              στρατεύουσι, τήν τε τῶν πέλας αὐτοὶ ἐπελθόντες οὐ χαλεπῶς ἐν τῇ ἀλλοτρίᾳ τοὺς περὶ τῶν
              οἰκείων ἀμυνομένους μαχόμενοι τὰ πλείω κρατοῦμεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.39" n="3">
              <p>ἁθρόᾳ τε τῇ δυνάμει ἡμῶν οὐδείς πω πολέμιος ἐνέτυχε διὰ τὴν τοῦ ναυτικοῦ τε ἅμα
              ἐπιμέλειαν καὶ τὴν ἐν τῇ γῇ ἐπὶ πολλὰ ἡμῶν αὐτῶν ἐπίπεμψιν· ἢν δέ που μορίῳ τινὶ
              προσμείξωσι, κρατήσαντές τέ τινας ἡμῶν πάντας αὐχοῦσιν ἀπεῶσθαι καὶ νικηθέντες ὑφ᾽
              ἁπάντων ἡσσῆσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.39" n="4">
              <p>καίτοι εἰ ῥᾳθυμίᾳ μᾶλλον ἢ πόνων μελέτῃ καὶ μὴ μετὰ νόμων τὸ πλέον ἢ τρόπων ἀνδρείας
              ἐθέλομεν κινδυνεύειν, περιγίγνεται ἡμῖν τοῖς τε μέλλουσιν ἀλγεινοῖς μὴ προκάμνειν, καὶ
              ἐς αὐτὰ ἐλθοῦσι μὴ ἀτολμοτέρους τῶν αἰεὶ μοχθούντων φαίνεσθαι, καὶ ἔν τε τούτοις τὴν
              πόλιν ἀξίαν εἶναι θαυμάζεσθαι καὶ ἔτι ἐν ἄλλοις. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="40">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.40" n="1">
              <p rend="align(indent)">‘φιλοκαλοῦμέν τε γὰρ μετ’ εὐτελείας καὶ φιλοσοφοῦμεν
              ἄνευ μαλακίας· πλούτῳ τε ἔργου μᾶλλον καιρῷ ἢ λόγου κόμπῳ χρώμεθα, καὶ τὸ πένεσθαι οὐχ
              ὁμολογεῖν τινὶ αἰσχρόν, ἀλλὰ μὴ διαφεύγειν ἔργῳ αἴσχιον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.40" n="2">
              <p>ἔνι τε τοῖς αὐτοῖς οἰκείων ἅμα καὶ πολιτικῶν ἐπιμέλεια, καὶ ἑτέροις πρὸς ἔργα
              τετραμμένοις τὰ πολιτικὰ μὴ ἐνδεῶς γνῶναι· μόνοι γὰρ τόν τε μηδὲν τῶνδε μετέχοντα οὐκ
              ἀπράγμονα, ἀλλ’ ἀχρεῖον νομίζομεν, καὶ οἱ αὐτοὶ ἤτοι κρίνομέν γε ἢ ἐνθυμούμεθα ὀρθῶς
              τὰ πράγματα, οὐ τοὺς λόγους τοῖς ἔργοις βλάβην ἡγούμενοι, ἀλλὰ μὴ προδιδαχθῆναι μᾶλλον
              λόγῳ πρότερον ἢ ἐπὶ ἃ δεῖ ἔργῳ ἐλθεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.40" n="3">
              <p>διαφερόντως γὰρ δὴ καὶ τόδε ἔχομεν ὥστε τολμᾶν τε οἱ αὐτοὶ μάλιστα καὶ περὶ ὧν
              ἐπιχειρήσομεν ἐκλογίζεσθαι· ὃ τοῖς ἄλλοις ἀμαθία μὲν θράσος, λογισμὸς δὲ ὄκνον φέρει.
              κράτιστοι δ’ ἂν τὴν ψυχὴν δικαίως κριθεῖεν οἱ τά τε δεινὰ καὶ ἡδέα σαφέστατα
              γιγνώσκοντες καὶ διὰ ταῦτα μὴ ἀποτρεπόμενοι ἐκ τῶν κινδύνων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.40" n="4">
              <p>καὶ τὰ ἐς ἀρετὴν ἐνηντιώμεθα τοῖς πολλοῖς· οὐ γὰρ πάσχοντες εὖ, ἀλλὰ δρῶντες κτώμεθα
              τοὺς φίλους. βεβαιότερος δὲ ὁ δράσας τὴν χάριν ὥστε ὀφειλομένην δι’  εὐνοίας ᾧ δέδωκε
              σῴζειν· ὁ δὲ ἀντοφείλων ἀμβλύτερος, εἰδὼς οὐκ ἐς χάριν, ἀλλ’ ἐς ὀφείλημα τὴν ἀρετὴν
              ἀποδώσων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.40" n="5">
              <p>καὶ μόνοι οὐ τοῦ ξυμφέροντος μᾶλλον λογισμῷ ἢ τῆς ἐλευθερίας τῷ πιστῷ ἀδεῶς τινὰ
              ὠφελοῦμεν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="41">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.41" n="1">
              <p rend="align(indent)">‘ξυνελών τε λέγω τήν τε πᾶσαν πόλιν τῆς Ἑλλάδος
              παίδευσιν εἶναι καὶ καθ’ ἕκαστον δοκεῖν ἄν μοι τὸν αὐτὸν ἄνδρα παρ’ ἡμῶν ἐπὶ πλεῖστ᾽
              ἂν εἴδη καὶ μετὰ χαρίτων μάλιστ’ ἂν εὐτραπέλως τὸ σῶμα αὔταρκες παρέχεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.41" n="2">
              <p>καὶ ὡς οὐ λόγων ἐν τῷ παρόντι κόμπος τάδε μᾶλλον ἢ ἔργων ἐστὶν ἀλήθεια, αὐτὴ ἡ
              δύναμις τῆς πόλεως, ἣν ἀπὸ τῶνδε τῶν τρόπων ἐκτησάμεθα, σημαίνει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.41" n="3">
              <p>μόνη γὰρ τῶν νῦν ἀκοῆς κρείσσων ἐς πεῖραν ἔρχεται, καὶ μόνη οὔτε τῷ πολεμίῳ ἐπελθόντι
              ἀγανάκτησιν ἔχει ὑφ’ οἵων κακοπαθεῖ οὔτε τῷ ὑπηκόῳ κατάμεμψιν ὡς οὐχ ὑπ’ ἀξίων
              ἄρχεται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.41" n="4">
              <p>μετὰ μεγάλων δὲ σημείων καὶ οὐ δή τοι ἀμάρτυρόν γε τὴν δύναμιν παρασχόμενοι τοῖς τε
              νῦν καὶ τοῖς ἔπειτα θαυμασθησόμεθα, καὶ οὐδὲν προσδεόμενοι οὔτε Ὁμήρου ἐπαινέτου οὔτε
              ὅστις ἔπεσι μὲν τὸ αὐτίκα τέρψει, τῶν δ’ ἔργων τὴν ὑπόνοιαν ἡ ἀλήθεια βλάψει, ἀλλὰ
              πᾶσαν μὲν θάλασσαν καὶ γῆν ἐσβατὸν τῇ ἡμετέρᾳ τόλμῃ καταναγκάσαντες γενέσθαι, πανταχοῦ
              δὲ μνημεῖα κακῶν τε κἀγαθῶν ἀίδια ξυγκατοικίσαντες. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.41" n="5">
              <p>περὶ τοιαύτης οὖν πόλεως οἵδε τε γενναίως δικαιοῦντες μὴ ἀφαιρεθῆναι αὐτὴν μαχόμενοι
              ἐτελεύτησαν, καὶ τῶν λειπομένων πάντα τινὰ εἰκὸς ἐθέλειν ὑπὲρ αὐτῆς κάμνειν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="42">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.42" n="1">
              <p rend="align(indent)">‘δι’  ὃ δὴ καὶ ἐμήκυνα τὰ περὶ τῆς πόλεως, διδασκαλίαν
              τε ποιούμενος μὴ περὶ ἴσου ἡμῖν εἶναι τὸν ἀγῶνα καὶ οἷς τῶνδε μηδὲν ὑπάρχει ὁμοίως,
              καὶ τὴν εὐλογίαν ἅμα ἐφ’ οἷς νῦν λέγω φανερὰν σημείοις καθιστάς. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.42" n="2">
              <p>καὶ εἴρηται αὐτῆς τὰ μέγιστα· ἃ γὰρ τὴν πόλιν ὕμνησα, αἱ τῶνδε καὶ τῶν τοιῶνδε ἀρεταὶ
              ἐκόσμησαν, καὶ οὐκ ἂν πολλοῖς τῶν Ἑλλήνων ἰσόρροπος ὥσπερ τῶνδε ὁ λόγος τῶν ἔργων
              φανείη. δοκεῖ δέ μοι δηλοῦν ἀνδρὸς ἀρετὴν πρώτη τε μηνύουσα καὶ τελευταία βεβαιοῦσα ἡ
              νῦν τῶνδε καταστροφή. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.42" n="3">
              <p>καὶ γὰρ τοῖς τἆλλα χείροσι δίκαιον τὴν ἐς τοὺς πολέμους ὑπὲρ τῆς πατρίδος ἀνδραγαθίαν
              προτίθεσθαι· ἀγαθῷ γὰρ κακὸν ἀφανίσαντες κοινῶς μᾶλλον ὠφέλησαν ἢ ἐκ τῶν ἰδίων
              ἔβλαψαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.42" n="4">
              <p>τῶνδε δὲ οὔτε πλούτου τις τὴν ἔτι ἀπόλαυσιν προτιμήσας ἐμαλακίσθη οὔτε πενίας ἐλπίδι,
              ὡς κἂν ἔτι διαφυγὼν αὐτὴν πλουτήσειεν, ἀναβολὴν τοῦ δεινοῦ ἐποιήσατο· τὴν δὲ τῶν
              ἐναντίων τιμωρίαν ποθεινοτέραν αὐτῶν λαβόντες καὶ κινδύνων ἅμα τόνδε κάλλιστον
              νομίσαντες ἐβουλήθησαν μετ’ αὐτοῦ τοὺς μὲν τιμωρεῖσθαι, τῶν δὲ ἐφίεσθαι, ἐλπίδι μὲν τὸ
              ἀφανὲς τοῦ κατορθώσειν ἐπιτρέψαντες, ἔργῳ δὲ περὶ τοῦ ἤδη ὁρωμένου σφίσιν αὐτοῖς
              ἀξιοῦντες πεποιθέναι, καὶ ἐν αὐτῷ τῷ ἀμύνεσθαι καὶ παθεῖν μᾶλλον ἡγησάμενοι ἢ [τὸ]
              ἐνδόντες σῴζεσθαι, τὸ μὲν αἰσχρὸν τοῦ λόγου ἔφυγον, τὸ δ’ ἔργον τῷ σώματι ὑπέμειναν
              καὶ δι’  ἐλαχίστου καιροῦ τύχης ἅμα ἀκμῇ τῆς δόξης μᾶλλον ἢ τοῦ δέους ἀπηλλάγησαν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="43">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.43" n="1">
              <p rend="align(indent)">‘καὶ οἵδε μὲν προσηκόντως τῇ πόλει τοιοίδε ἐγένοντο· 
              τοὺς δὲ λοιποὺς χρὴ ἀσφαλεστέραν μὲν εὔχεσθαι, ἀτολμοτέραν δὲ μηδὲν ἀξιοῦν τὴν ἐς τοὺς
              πολεμίους διάνοιαν ἔχειν, σκοποῦντας μὴ λόγῳ μόνῳ τὴν ὠφελίαν, ἣν ἄν τις πρὸς οὐδὲν
              χεῖρον αὐτοὺς ὑμᾶς εἰδότας μηκύνοι, λέγων ὅσα ἐν τῷ τοὺς πολεμίους ἀμύνεσθαι ἀγαθὰ
              ἔνεστιν, ἀλλὰ μᾶλλον τὴν τῆς πόλεως δύναμιν καθ’ ἡμέραν ἔργῳ θεωμένους καὶ ἐραστὰς
              γιγνομένους αὐτῆς, καὶ ὅταν ὑμῖν μεγάλη δόξῃ εἶναι,ἐνθυμουμένους ὅτι τολμῶντες καὶ
              γιγνώσκοντες τὰ δέοντα καὶ ἐν τοῖς ἔργοις αἰσχυνόμενοι ἄνδρες αὐτὰ ἐκτήσαντο, καὶ
              ὁπότε καὶ πείρᾳ του σφαλεῖεν, οὐκ οὖν καὶ τὴν πόλιν γε τῆς σφετέρας ἀρετῆς ἀξιοῦντες
              στερίσκειν, κάλλιστον δὲ ἔρανον αὐτῇ προϊέμενοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.43" n="2">
              <p>κοινῇ γὰρ τὰ σώματα διδόντες ἰδίᾳ τὸν ἀγήρων ἔπαινον ἐλάμβανον καὶ τὸν τάφον
              ἐπισημότατον, οὐκ ἐν ᾧ κεῖνται μᾶλλον, ἀλλ’ ἐν ᾧ ἡ δόξα αὐτῶν παρὰ τῷ ἐντυχόντι αἰεὶ
              καὶ λόγου καὶ ἔργου καιρῷ αἰείμνηστος καταλείπεται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.43" n="3">
              <p>ἀνδρῶν γὰρ ἐπιφανῶν πᾶσα γῆ τάφος, καὶ οὐ στηλῶν μόνον ἐν τῇ οἰκείᾳ σημαίνει
              ἐπιγραφή, ἀλλὰ καὶ ἐν τῇ μὴ προσηκούσῃ ἄγραφος μνήμη παρ’ ἑκάστῳ τῆς γνώμης μᾶλλον ἢ
              τοῦ ἔργου ἐνδιαιτᾶται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.43" n="4">
              <p>οὓς νῦν ὑμεῖς ζηλώσαντες καὶ τὸ εὔδαιμον τὸ ἐλεύθερον, τὸ δ’ ἐλεύθερον τὸ εὔψυχον
              κρίναντες μὴ περιορᾶσθε τοὺς πολεμικοὺς κινδύνους. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.43" n="5">
              <p>οὐ γὰρ οἱ κακοπραγοῦντες δικαιότερον ἀφειδοῖεν ἂν τοῦ βίου, οἷς ἐλπὶς οὐκ ἔστιν
              ἀγαθοῦ, ἀλλ’ οἷς ἡ ἐναντία μεταβολὴ ἐν τῷ ζῆν ἔτι κινδυνεύεται καὶ ἐν οἷς μάλιστα
              μεγάλα τὰ διαφέροντα, ἤν τι πταίσωσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.43" n="6">
              <p>ἀλγεινοτέρα γὰρ ἀνδρί γε φρόνημα ἔχοντι ἡ μετὰ τοῦ [ἐν τῷ] μαλακισθῆναι κάκωσις ἢ ὁ
              μετὰ ῥώμης καὶ κοινῆς ἐλπίδος ἅμα γιγνόμενος ἀναίσθητος θάνατος. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="44">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.44" n="1">
              <p rend="align(indent)">‘δι’  ὅπερ καὶ τοὺς τῶνδε νῦν τοκέας, ὅσοι πάρεστε, οὐκ
              ὀλοφύρομαι μᾶλλον ἢ παραμυθήσομαι. ἐν πολυτρόποις γὰρ ξυμφοραῖς ἐπίστανται τραφέντες· 
              τὸ δ’ εὐτυχές, οἳ ἂν τῆς εὐπρεπεστάτης λάχωσιν, ὥσπερ οἵδε μὲν νῦν, τελευτῆς, ὑμεῖς δὲ
              λύπης, καὶ οἷς ἐνευδαιμονῆσαί τε ὁ βίος ὁμοίως καὶ ἐντελευτῆσαι ξυνεμετρήθη. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.44" n="2">
              <p>χαλεπὸν μὲν οὖν οἶδα πείθειν ὄν, ὧν καὶ πολλάκις ἕξετε ὑπομνήματα ἐν ἄλλων εὐτυχίαις,
              αἷς ποτὲ καὶ αὐτοὶ ἠγάλλεσθε· καὶ λύπη οὐχ ὧν ἄν τις μὴ πειρασάμενος ἀγαθῶν
              στερίσκηται, ἀλλ’ οὗ ἂν ἐθὰς γενόμενος ἀφαιρεθῇ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.44" n="3">
              <p>καρτερεῖν δὲ χρὴ καὶ ἄλλων παίδων ἐλπίδι,οἷς ἔτι ἡλικία τέκνωσιν ποιεῖσθαι· ἰδίᾳ τε
              γὰρ τῶν οὐκ ὄντων λήθη οἱ ἐπιγιγνόμενοί τισιν ἔσονται, καὶ τῇ πόλει διχόθεν, ἔκ τε τοῦ
              μὴ ἐρημοῦσθαι καὶ ἀσφαλείᾳ, ξυνοίσει· οὐ γὰρ οἷόν τε ἴσον τι ἢ δίκαιον βουλεύεσθαι οἳ
              ἂν μὴ καὶ παῖδας ἐκ τοῦ ὁμοίου παραβαλλόμενοι κινδυνεύωσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.44" n="4">
              <p>ὅσοι δ’ αὖ παρηβήκατε, τόν τε πλέονα κέρδος ὃν ηὐτυχεῖτε βίον ἡγεῖσθε καὶ τόνδε
              βραχὺν ἔσεσθαι, καὶ τῇ τῶνδε εὐκλείᾳ κουφίζεσθε. τὸ γὰρ φιλότιμον ἀγήρων μόνον, καὶ
              οὐκ ἐν τῷ ἀχρείῳ τῆς ἡλικίας τὸ κερδαίνειν, ὥσπερ τινές φασι, μᾶλλον τέρπει, ἀλλὰ τὸ
              τιμᾶσθαι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="45">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.45" n="1">
              <p> παισὶ δ’ αὖ ὅσοι τῶνδε πάρεστε ἢ ἀδελφοῖς ὁρῶ μέγαν τὸν ἀγῶνα (τὸν γὰρ οὐκ ὄντα ἅπας
              εἴωθεν ἐπαινεῖν), καὶ μόλις ἂν καθ’ ὑπερβολὴν ἀρετῆς οὐχ ὁμοῖοι, ἀλλ’ ὀλίγῳ χείρους
              κριθεῖτε. φθόνος γὰρ τοῖς ζῶσι πρὸς τὸ ἀντίπαλον, τὸ δὲ μὴ ἐμποδὼν ἀνανταγωνίστῳ
              εὐνοίᾳ τετίμηται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.45" n="2">
              <p>εἰ δέ με δεῖ καὶ γυναικείας τι ἀρετῆς, ὅσαι νῦν ἐν χηρείᾳ ἔσονται, μνησθῆναι, βραχείᾳ
              παραινέσει ἅπαν σημανῶ. τῆς τε γὰρ ὑπαρχούσης φύσεως μὴ χείροσι γενέσθαι ὑμῖν μεγάλη ἡ
              δόξα καὶ ἧς ἂν ἐπ’ ἐλάχιστον ἀρετῆς πέρι ἢ ψόγου ἐν τοῖς ἄρσεσι κλέος ᾖ. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="46">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.46" n="1">
              <p rend="align(indent)">‘εἴρηται καὶ ἐμοὶ λόγῳ κατὰ τὸν νόμον ὅσα εἶχον
              πρόσφορα, καὶ ἔργῳ οἱ θαπτόμενοι τὰ μὲν ἤδη κεκόσμηνται, τὰ δὲ αὐτῶν τοὺς παῖδας τὸ
              ἀπὸ τοῦδε δημοσίᾳ ἡ πόλις μέχρι ἥβης θρέψει, ὠφέλιμον στέφανον τοῖσδέ τε καὶ τοῖς
              λειπομένοις τῶν τοιῶνδε ἀγώνων προτιθεῖσα· ἆθλα γὰρ οἷς κεῖται ἀρετῆς μέγιστα, τοῖς δὲ
              καὶ ἄνδρες ἄριστοι πολιτεύουσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.46" n="2">
              <p>νῦν δὲ ἀπολοφυράμενοι ὃν προσήκει ἑκάστῳ ἄπιτε.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="47">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.47" n="1">
              <p rend="align(indent)">τοιόσδε μὲν ὁ τάφος ἐγένετο ἐν τῷ χειμῶνι τούτῳ· καὶ
              διελθόντος αὐτοῦ πρῶτον ἔτος τοῦ πολέμου τοῦδε ἐτελεύτα. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.47" n="2">
              <p>τοῦ δὲ θέρους εὐθὺς ἀρχομένου Πελοποννήσιοι καὶ οἱ ξύμμαχοι τὰ δύο μέρη ὥσπερ καὶ τὸ
              πρῶτον ἐσέβαλον ἐς τὴν Ἀττικήν (ἡγεῖτο δὲ Ἀρχίδαμος ὁ Ζευξιδάμου Λακεδαιμονίων
              βασιλεύς), καὶ καθεζόμενοι ἐδῄουν τὴν γῆν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.47" n="3">
              <p>καὶ ὄντων αὐτῶν οὐ πολλάς πω ἡμέρας ἐν τῇ Ἀττικῇ ἡ νόσος πρῶτον ἤρξατο γενέσθαι τοῖς
              Ἀθηναίοις, λεγόμενον μὲν καὶ πρότερον πολλαχόσε ἐγκατασκῆψαι καὶ περὶ Λῆμνον καὶ ἐν
              ἄλλοις χωρίοις, οὐ μέντοι τοσοῦτός γε λοιμὸς οὐδὲ φθορὰ οὕτως ἀνθρώπων οὐδαμοῦ
              ἐμνημονεύετο γενέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.47" n="4">
              <p>οὔτε γὰρ ἰατροὶ ἤρκουν τὸ πρῶτον θεραπεύοντες ἀγνοίᾳ, ἀλλ’ αὐτοὶ μάλιστα ἔθνῃσκον ὅσῳ
              καὶ μάλιστα προσῇσαν, οὔτε ἄλλη ἀνθρωπεία τέχνη οὐδεμία· ὅσα τε πρὸς ἱεροῖς ἱκέτευσαν
              ἢ μαντείοις καὶ τοῖς τοιούτοις ἐχρήσαντο, πάντα ἀνωφελῆ ἦν, τελευτῶντές τε αὐτῶν
              ἀπέστησαν ὑπὸ τοῦ κακοῦ νικώμενοι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="48">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.48" n="1">
              <p> ἤρξατο δὲ τὸ μὲν πρῶτον, ὡς λέγεται, ἐξ Αἰθιοπίας τῆς ὑπὲρ Αἰγύπτου, ἔπειτα δὲ καὶ
              ἐς Αἴγυπτον καὶ Λιβύην κατέβη καὶ ἐς τὴν βασιλέως γῆν τὴν πολλήν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.48" n="2">
              <p>ἐς δὲ τὴν Ἀθηναίων πόλιν ἐξαπιναίως ἐσέπεσε, καὶ τὸ πρῶτον ἐν τῷ Πειραιεῖ ἥψατο τῶν
              ἀνθρώπων, ὥστε καὶ ἐλέχθη ὑπ’ αὐτῶν ὡς οἱ Πελοποννήσιοι φάρμακα ἐσβεβλήκοιεν ἐς τὰ
              φρέατα· κρῆναι γὰρ οὔπω ἦσαν αὐτόθι. ὕστερον δὲ καὶ ἐς τὴν ἄνω πόλιν ἀφίκετο, καὶ
              ἔθνῃσκον πολλῷ μᾶλλον ἤδη. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.48" n="3">
              <p>λεγέτω μὲν οὖν περὶ αὐτοῦ ὡς ἕκαστος γιγνώσκει καὶ ἰατρὸς καὶ ἰδιώτης, ἀφ’ ὅτου εἰκὸς
              ἦν γενέσθαι αὐτό, καὶ τὰς αἰτίας ἅστινας νομίζει τοσαύτης μεταβολῆς ἱκανὰς εἶναι
              δύναμιν ἐς τὸ μεταστῆσαι σχεῖν· ἐγὼ δὲ οἷόν τε ἐγίγνετο λέξω, καὶ ἀφ’ ὧν ἄν τις
              σκοπῶν, εἴ ποτε καὶ αὖθις ἐπιπέσοι, μάλιστ’ ἂν ἔχοι τι προειδὼς μὴ ἀγνοεῖν, ταῦτα
              δηλώσω αὐτός τε νοσήσας καὶ αὐτὸς ἰδὼν ἄλλους πάσχοντας. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="49">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="1">
              <p rend="align(indent)">τὸ μὲν γὰρ ἔτος, ὡς ὡμολογεῖτο, ἐκ πάντων μάλιστα δὴ
              ἐκεῖνο ἄνοσον ἐς τὰς ἄλλας ἀσθενείας ἐτύγχανεν ὄν· εἰ δέ τις καὶ προύκαμνέ τι, ἐς
              τοῦτο πάντα ἀπεκρίθη. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="2">
              <p>τοὺς δὲ ἄλλους ἀπ’ οὐδεμιᾶς προφάσεως, ἀλλ’ ἐξαίφνης ὑγιεῖς ὄντας πρῶτον μὲν τῆς
              κεφαλῆς θέρμαι ἰσχυραὶ καὶ τῶν ὀφθαλμῶν ἐρυθήματα καὶ φλόγωσις ἐλάμβανε, καὶ τὰ ἐντός,
              ἥ τε φάρυγξ καὶ ἡ γλῶσσα, εὐθὺς αἱματώδη ἦν καὶ πνεῦμα ἄτοπον καὶ δυσῶδες ἠφίει· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="3">
              <p>ἔπειτα ἐξ αὐτῶν πταρμὸς καὶ βράγχος ἐπεγίγνετο, καὶ ἐν οὐ πολλῷ χρόνῳ κατέβαινεν ἐς
              τὰ στήθη ὁ πόνος μετὰ βηχὸς ἰσχυροῦ· καὶ ὁπότε ἐς τὴν καρδίαν στηρίξειεν, ἀνέστρεφέ τε
              αὐτὴν καὶ ἀποκαθάρσεις χολῆς πᾶσαι ὅσαι ὑπὸ ἰατρῶν ὠνομασμέναι εἰσὶν ἐπῇσαν, καὶ αὗται
              μετὰ ταλαιπωρίας μεγάλης. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="4">
              <p>λύγξ τε τοῖς πλέοσιν ἐνέπιπτε κενή, σπασμὸν ἐνδιδοῦσα ἰσχυρόν, τοῖς μὲν μετὰ ταῦτα
              λωφήσαντα, τοῖς δὲ καὶ πολλῷ ὕστερον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="5">
              <p>καὶ τὸ μὲν ἔξωθεν ἁπτομένῳ σῶμα οὔτ’ ἄγαν θερμὸν ἦν οὔτε χλωρόν, ἀλλ’ ὑπέρυθρον,
              πελιτνόν, φλυκταίναις μικραῖς καὶ ἕλκεσιν ἐξηνθηκός· τὰ δὲ ἐντὸς οὕτως ἐκάετο ὥστε
              μήτε τῶν πάνυ λεπτῶν ἱματίων καὶ σινδόνων τὰς ἐπιβολὰς μηδ’ ἄλλο τι ἢ γυμνοὶ
              ἀνέχεσθαι, ἥδιστά τε ἂν ἐς ὕδωρ ψυχρὸν σφᾶς αὐτοὺς ῥίπτειν. καὶ πολλοὶ τοῦτο τῶν
              ἠμελημένων ἀνθρώπων καὶ ἔδρασαν ἐς φρέατα, τῇ δίψῃ ἀπαύστῳ ξυνεχόμενοι· καὶ ἐν τῷ
              ὁμοίῳ καθειστήκει τό τε πλέον καὶ ἔλασσον ποτόν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="6">
              <p>καὶ ἡ ἀπορία τοῦ μὴ ἡσυχάζειν καὶ ἡ ἀγρυπνία ἐπέκειτο διὰ παντός. καὶ τὸ σῶμα,
              ὅσονπερ χρόνον καὶ ἡ νόσος ἀκμάζοι, οὐκ ἐμαραίνετο, ἀλλ’ ἀντεῖχε παρὰ δόξαν τῇ
              ταλαιπωρίᾳ, ὥστε ἢ διεφθείροντο οἱ πλεῖστοι ἐναταῖοι καὶ ἑβδομαῖοι ὑπὸ τοῦ ἐντὸς
              καύματος, ἔτι ἔχοντές τι δυνάμεως, ἢ εἰ διαφύγοιεν, ἐπικατιόντος τοῦ νοσήματος ἐς τὴν
              κοιλίαν καὶ ἑλκώσεώς τε αὐτῇ ἰσχυρᾶς ἐγγιγνομένης καὶ διαρροίας ἅμα ἀκράτου
              ἐπιπιπτούσης οἱ πολλοὶ ὕστερον δι’  αὐτὴν ἀσθενείᾳ διεφθείροντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="7">
              <p>διεξῄει γὰρ διὰ παντὸς τοῦ σώματος ἄνωθεν ἀρξάμενον τὸ ἐν τῇ κεφαλῇ πρῶτον ἱδρυθὲν
              κακόν, καὶ εἴ τις ἐκ τῶν μεγίστων περιγένοιτο, τῶν γε ἀκρωτηρίων ἀντίληψις αὐτοῦ
              ἐπεσήμαινεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.49" n="8">
              <p>κατέσκηπτε γὰρ ἐς αἰδοῖα καὶ ἐς ἄκρας χεῖρας καὶ πόδας, καὶ πολλοὶ στερισκόμενοι
              τούτων διέφευγον, εἰσὶ δ’ οἳ καὶ τῶν ὀφθαλμῶν. τοὺς δὲ καὶ λήθη ἐλάμβανε παραυτίκα
              ἀναστάντας τῶν πάντων ὁμοίως, καὶ ἠγνόησαν σφᾶς τε αὐτοὺς καὶ τοὺς ἐπιτηδείους. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="50">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.50" n="1">
              <p> γενόμενον γὰρ κρεῖσσον λόγου τὸ εἶδος τῆς νόσου τά τε ἄλλα χαλεπωτέρως ἢ κατὰ τὴν
              ἀνθρωπείαν φύσιν προσέπιπτεν ἑκάστῳ καὶ ἐν τῷδε ἐδήλωσε μάλιστα ἄλλο τι ὂν ἢ τῶν
              ξυντρόφων τι· τὰ γὰρ ὄρνεα καὶ τετράποδα ὅσα ἀνθρώπων ἅπτεται, πολλῶν ἀτάφων
              γιγνομένων ἢ οὐ προσῄει ἢ γευσάμενα διεφθείρετο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.50" n="2">
              <p>τεκμήριον δέ· τῶν μὲν τοιούτων ὀρνίθων ἐπίλειψις σαφὴς ἐγένετο, καὶ οὐχ ἑωρῶντο οὔτε
              ἄλλως οὔτε περὶ τοιοῦτον οὐδέν· οἱ δὲ κύνες μᾶλλον αἴσθησιν παρεῖχον τοῦ ἀποβαίνοντος
              διὰ τὸ ξυνδιαιτᾶσθαι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="51">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.51" n="1">
              <p rend="align(indent)">τὸ μὲν οὖν νόσημα, πολλὰ καὶ ἄλλα παραλιπόντι ἀτοπίας,
              ὡς ἑκάστῳ ἐτύγχανέ τι διαφερόντως ἑτέρῳ πρὸς ἕτερον γιγνόμενον, τοιοῦτον ἦν ἐπὶ πᾶν
              τὴν ἰδέαν. καὶ ἄλλο παρελύπει κατ’ ἐκεῖνον τὸν χρόνον οὐδὲν τῶν εἰωθότων· ὃ δὲ καὶ
              γένοιτο, ἐς τοῦτο ἐτελεύτα. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.51" n="2">
              <p>ἔθνῃσκον δὲ οἱ μὲν ἀμελείᾳ, οἱ δὲ καὶ πάνυ θεραπευόμενοι. ἕν τε οὐδὲ ἓν κατέστη ἴαμα
              ὡς εἰπεῖν ὅτι χρῆν προσφέροντας ὠφελεῖν· τὸ γάρ τῳ ξυνενεγκὸν ἄλλον τοῦτο ἔβλαπτεν.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.51" n="3">
              <p>σῶμά τε αὔταρκες ὂν οὐδὲν διεφάνη πρὸς αὐτὸ ἰσχύος πέρι ἢ ἀσθενείας, ἀλλὰ πάντα
              ξυνῄρει καὶ τὰ πάσῃ διαίτῃ θεραπευόμενα. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.51" n="4">
              <p>δεινότατον δὲ παντὸς ἦν τοῦ κακοῦ ἥ τε ἀθυμία ὁπότε τις αἴσθοιτο κάμνων (πρὸς γὰρ τὸ
              ἀνέλπιστον εὐθὺς τραπόμενοι τῇ γνώμῃ πολλῷ μᾶλλον προΐεντο σφᾶς αὐτοὺς καὶ οὐκ
              ἀντεῖχον), καὶ ὅτι ἕτερος ἀφ’ ἑτέρου θεραπείας ἀναπιμπλάμενοι ὥσπερ τὰ πρόβατα
              ἔθνῃσκον· καὶ τὸν πλεῖστον φθόρον τοῦτο ἐνεποίει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.51" n="5">
              <p>εἴτε γὰρ μὴ ᾽θέλοιεν δεδιότες ἀλλήλοις προσιέναι, ἀπώλλυντο ἐρῆμοι, καὶ οἰκίαι πολλαὶ
              ἐκενώθησαν ἀπορίᾳ τοῦ θεραπεύσοντος· εἴτε προσίοιεν, διεφθείροντο, καὶ μάλιστα οἱ
              ἀρετῆς τι μεταποιούμενοι· αἰσχύνῃ γὰρ ἠφείδουν σφῶν αὐτῶν ἐσιόντες παρὰ τοὺς φίλους,
              ἐπεὶ καὶ τὰς ὀλοφύρσεις τῶν ἀπογιγνομένων τελευτῶντες καὶ οἱ οἰκεῖοι ἐξέκαμνον ὑπὸ τοῦ
              πολλοῦ κακοῦ νικώμενοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.51" n="6">
              <p>ἐπὶ πλέον δ’ ὅμως οἱ διαπεφευγότες τόν τε θνῄσκοντα καὶ τὸν πονούμενον ᾠκτίζοντο διὰ
              τὸ προειδέναι τε καὶ αὐτοὶ ἤδη ἐν τῷ θαρσαλέῳ εἶναι· δὶς γὰρ τὸν αὐτόν, ὥστε καὶ
              κτείνειν, οὐκ ἐπελάμβανεν. καὶ ἐμακαρίζοντό τε ὑπὸ τῶν ἄλλων, καὶ αὐτοὶ τῷ παραχρῆμα
              περιχαρεῖ καὶ ἐς τὸν ἔπειτα χρόνον ἐλπίδος τι εἶχον κούφης μηδ’ ἂν ὑπ’ ἄλλου νοσήματός
              ποτε ἔτι διαφθαρῆναι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="52">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.52" n="1">
              <p rend="align(indent)">ἐπίεσε δ’ αὐτοὺς μᾶλλον πρὸς τῷ ὑπάρχοντι πόνῳ καὶ ἡ
              ξυγκομιδὴ ἐκ τῶν ἀγρῶν ἐς τὸ ἄστυ, καὶ οὐχ ἧσσον τοὺς ἐπελθόντας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.52" n="2">
              <p>οἰκιῶν γὰρ οὐχ ὑπαρχουσῶν, ἀλλ’ ἐν καλύβαις πνιγηραῖς ὥρᾳ ἔτους διαιτωμένων ὁ φθόρος
              ἐγίγνετο οὐδενὶ κόσμῳ, ἀλλὰ καὶ νεκροὶ ἐπ’ ἀλλήλοις ἀποθνῄσκοντες ἔκειντο καὶ ἐν ταῖς
              ὁδοῖς ἐκαλινδοῦντο καὶ περὶ τὰς κρήνας ἁπάσας ἡμιθνῆτες τοῦ ὕδατος ἐπιθυμίᾳ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.52" n="3">
              <p>τά τε ἱερὰ ἐν οἷς ἐσκήνηντο νεκρῶν πλέα ἦν, αὐτοῦ ἐναποθνῃσκόντων· ὑπερβιαζομένου γὰρ
              τοῦ κακοῦ οἱ ἄνθρωποι, οὐκ ἔχοντες ὅτι γένωνται, ἐς ὀλιγωρίαν ἐτράποντο καὶ ἱερῶν καὶ
              ὁσίων ὁμοίως. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.52" n="4">
              <p>νόμοι τε πάντες ξυνεταράχθησαν οἷς ἐχρῶντο πρότερον περὶ τὰς ταφάς, ἔθαπτον δὲ ὡς
              ἕκαστος ἐδύνατο. καὶ πολλοὶ ἐς ἀναισχύντους θήκας ἐτράποντο σπάνει τῶν ἐπιτηδείων διὰ
              τὸ συχνοὺς ἤδη προτεθνάναι σφίσιν· ἐπὶ πυρὰς γὰρ ἀλλοτρίας φθάσαντες τοὺς νήσαντας οἱ
              μὲν ἐπιθέντες τὸν ἑαυτῶν νεκρὸν ὑφῆπτον, οἱ δὲ καιομένου ἄλλου ἐπιβαλόντες ἄνωθεν ὃν
              φέροιεν ἀπῇσαν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="53">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.53" n="1">
              <p rend="align(indent)">πρῶτόν τε ἦρξε καὶ ἐς τἆλλα τῇ πόλει ἐπὶ πλέον ἀνομίας
              τὸ νόσημα. ῥᾷον γὰρ ἐτόλμα τις ἃ πρότερον ἀπεκρύπτετο μὴ καθ’ ἡδονὴν ποιεῖν,
              ἀγχίστροφον τὴν μεταβολὴν ὁρῶντες τῶν τε εὐδαιμόνων καὶ αἰφνιδίως θνῃσκόντων καὶ τῶν
              οὐδὲν πρότερον κεκτημένων, εὐθὺς δὲ τἀκείνων ἐχόντων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.53" n="2">
              <p>ὥστε ταχείας τὰς ἐπαυρέσεις καὶ πρὸς τὸ τερπνὸν ἠξίουν ποιεῖσθαι, ἐφήμερα τά τε
              σώματα καὶ τὰ χρήματα ὁμοίως ἡγούμενοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.53" n="3">
              <p>καὶ τὸ μὲν προσταλαιπωρεῖν τῷ δόξαντι καλῷ οὐδεὶς πρόθυμος ἦν, ἄδηλον νομίζων εἰ πρὶν
              ἐπ’ αὐτὸ ἐλθεῖν διαφθαρήσεται· ὅτι δὲ ἤδη τε ἡδὺ πανταχόθεν τε ἐς αὐτὸ κερδαλέον,
              τοῦτο καὶ καλὸν καὶ χρήσιμον κατέστη. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.53" n="4">
              <p>θεῶν δὲ φόβος ἢ ἀνθρώπων νόμος οὐδεὶς ἀπεῖργε, τὸ μὲν κρίνοντες ἐν ὁμοίῳ καὶ σέβειν
              καὶ μὴ ἐκ τοῦ πάντας ὁρᾶν ἐν ἴσῳ ἀπολλυμένους, τῶν δὲ ἁμαρτημάτων οὐδεὶς ἐλπίζων μέχρι
              τοῦ δίκην γενέσθαι βιοὺς ἂν τὴν τιμωρίαν ἀντιδοῦναι, πολὺ δὲ μείζω τὴν ἤδη
              κατεψηφισμένην σφῶν ἐπικρεμασθῆναι, ἣν πρὶν ἐμπεσεῖν εἰκὸς εἶναι τοῦ βίου τι
              ἀπολαῦσαι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="54">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.54" n="1">
              <p rend="align(indent)">τοιούτῳ μὲν πάθει οἱ Ἀθηναῖοι περιπεσόντες ἐπιέζοντο,
              ἀνθρώπων τ’ ἔνδον θνῃσκόντων καὶ γῆς ἔξω δῃουμένης. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.54" n="2">
              <p>ἐν δὲ τῷ κακῷ οἷα εἰκὸς ἀνεμνήσθησαν καὶ τοῦδε τοῦ ἔπους, φάσκοντες οἱ πρεσβύτεροι
              πάλαι ᾄδεσθαι                <quote type="oracle">
                  <l ana="#met-hexameter">‘ἥξει Δωριακὸς πόλεμος καὶ λοιμὸς ἅμ’ αὐτῷ.’</l>
                </quote>
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.54" n="3">
              <p>ἐγένετο μὲν οὖν ἔρις τοῖς ἀνθρώποις μὴ λοιμὸν ὠνομάσθαι ἐν τῷ ἔπει ὑπὸ τῶν παλαιῶν,
              ἀλλὰ λιμόν, ἐνίκησε δὲ ἐπὶ τοῦ παρόντος εἰκότως λοιμὸν εἰρῆσθαι· οἱ γὰρ ἄνθρωποι πρὸς
              ἃ ἔπασχον τὴν μνήμην ἐποιοῦντο. ἢν δέ γε οἶμαί ποτε ἄλλος πόλεμος καταλάβῃ Δωρικὸς
              τοῦδε ὕστερος καὶ ξυμβῇ γενέσθαι λιμόν, κατὰ τὸ εἰκὸς οὕτως ᾄσονται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.54" n="4">
              <p>μνήμη δὲ ἐγένετο καὶ τοῦ Λακεδαιμονίων χρηστηρίου τοῖς εἰδόσιν, ὅτε ἐπερωτῶσιν αὐτοῖς
              τὸν θεὸν εἰ χρὴ πολεμεῖν ἀνεῖλε κατὰ κράτος πολεμοῦσι νίκην ἔσεσθαι, καὶ αὐτὸς ἔφη
              ξυλλήψεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.54" n="5">
              <p>περὶ μὲν οὖν τοῦ χρηστηρίου τὰ γιγνόμενα ᾔκαζον ὁμοῖα εἶναι· ἐσβεβληκότων δὲ τῶν
              Πελοποννησίων ἡ νόσος ἤρξατο εὐθύς, καὶ ἐς μὲν Πελοπόννησον οὐκ ἐσῆλθεν, ὅτι καὶ ἄξιον
              εἰπεῖν, ἐπενείματο δὲ Ἀθήνας μὲν μάλιστα, ἔπειτα δὲ καὶ τῶν ἄλλων χωρίων τὰ
              πολυανθρωπότατα. ταῦτα μὲν τὰ κατὰ τὴν νόσον γενόμενα. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="55">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.55" n="1">
              <p rend="align(indent)">οἱ δὲ Πελοποννήσιοι ἐπειδὴ ἔτεμον τὸ πεδίον, παρῆλθον
              ἐς τὴν Πάραλον γῆν καλουμένην μέχρι Λαυρείου, οὗ τὰ ἀργύρεια μέταλλά ἐστιν Ἀθηναίοις.
              καὶ πρῶτον μὲν ἔτεμον ταύτην ᾗ πρὸς Πελοπόννησον ὁρᾷ, ἔπειτα δὲ τὴν πρὸς Εὔβοιάν τε
              καὶ Ἄνδρον τετραμμένην. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.55" n="2">
              <p>Περικλῆς δὲ στρατηγὸς ὢν καὶ τότε περὶ μὲν τοῦ μὴ ἐπεξιέναι τοὺς Ἀθηναίους τὴν αὐτὴν
              γνώμην εἶχεν ὥσπερ καὶ ἐν τῇ προτέρᾳ ἐσβολῇ. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="56">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.56" n="1">
              <p> ἔτι δ’ αὐτῶν ἐν τῷ πεδίῳ ὄντων, πρὶν ἐς τὴν παραλίαν ἐλθεῖν, ἑκατὸν νεῶν ἐπίπλουν τῇ
              Πελοποννήσῳ παρεσκευάζετο, καὶ ἐπειδὴ ἑτοῖμα ἦν, ἀνήγετο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.56" n="2">
              <p>ἦγε δ’ ἐπὶ τῶν νεῶν ὁπλίτας Ἀθηναίων τετρακισχιλίους καὶ ἱππέας τριακοσίους ἐν ναυσὶν
              ἱππαγωγοῖς πρῶτον τότε ἐκ τῶν παλαιῶν νεῶν ποιηθείσαις· ξυνεστρατεύοντο δὲ καὶ Χῖοι
              καὶ Λέσβιοι πεντήκοντα ναυσίν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.56" n="3">
              <p>ὅτε δὲ ἀνήγετο ἡ στρατιὰ αὕτη Ἀθηναίων, Πελοποννησίους κατέλιπον τῆς Ἀττικῆς ὄντας ἐν
              τῇ παραλίᾳ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.56" n="4">
              <p>ἀφικόμενοι δὲ ἐς Ἐπίδαυρον τῆς Πελοποννήσου ἔτεμον τῆς γῆς τὴν πολλήν, καὶ πρὸς τὴν
              πόλιν προσβαλόντες ἐς ἐλπίδα μὲν ἦλθον τοῦ ἑλεῖν, οὐ μέντοι προυχώρησέ γε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.56" n="5">
              <p>ἀναγαγόμενοι δὲ ἐκ τῆς Ἐπιδαύρου ἔτεμον τήν τε Τροιζηνίδα γῆν καὶ Ἁλιάδα καὶ
              Ἑρμιονίδα· ἔστι δὲ ταῦτα πάντα ἐπιθαλάσσια τῆς Πελοποννήσου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.56" n="6">
              <p>ἄραντες δὲ ἀπ’ αὐτῶν ἀφίκοντο ἐς Πρασιὰς τῆς Λακωνικῆς πόλισμα ἐπιθαλάσσιον, καὶ τῆς
              τε γῆς ἔτεμον καὶ αὐτὸ τὸ πόλισμα εἷλον καὶ ἐπόρθησαν. ταῦτα δὲ ποιήσαντες ἐπ’ οἴκου
              ἀνεχώρησαν. τοὺς δὲ Πελοποννησίους οὐκέτι κατέλαβον ἐν τῇ Ἀττικῇ ὄντας, ἀλλ᾽
              ἀνακεχωρηκότας. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="57">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.57" n="1">
              <p rend="align(indent)">ὅσον δὲ χρόνον οἵ τε Πελοποννήσιοι ἦσαν ἐν τῇ γῇ τῇ
              Ἀθηναίων καὶ οἱ Ἀθηναῖοι ἐστράτευον ἐπὶ τῶν νεῶν, ἡ νόσος ἔν τε τῇ στρατιᾷ τοὺς
              Ἀθηναίους ἔφθειρε καὶ ἐν τῇ πόλει, ὥστε καὶ ἐλέχθη τοὺς Πελοποννησίους δείσαντας τὸ
              νόσημα, ὡς ἐπυνθάνοντο τῶν αὐτομόλων ὅτι ἐν τῇ πόλει εἴη καὶ θάπτοντας ἅμα ᾐσθάνοντο,
              θᾶσσον ἐκ τῆς γῆς ἐξελθεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.57" n="2">
              <p>τῇ δὲ ἐσβολῇ ταύτῃ πλεῖστόν τε χρόνον ἐνέμειναν καὶ τὴν γῆν πᾶσαν ἔτεμον· ἡμέρας γὰρ
              τεσσαράκοντα μάλιστα ἐν τῇ γῇ τῇ Ἀττικῇ ἐγένοντο. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="58">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.58" n="1">
              <p rend="align(indent)">τοῦ δ’ αὐτοῦ θέρους Ἅγνων ὁ Νικίου καὶ Κλεόπομπος ὁ
              Κλεινίου, ξυστράτηγοι ὄντες Περικλέους, λαβόντες τὴν στρατιὰν ᾗπερ ἐκεῖνος ἐχρήσατο
              ἐστράτευσαν εὐθὺς ἐπὶ Χαλκιδέας τοὺς ἐπὶ Θρᾴκης καὶ Ποτείδαιαν ἔτι πολιορκουμένην,
              ἀφικόμενοι δὲ μηχανάς τε τῇ Ποτειδαίᾳ προσέφερον καὶ παντὶ τρόπῳ ἐπειρῶντο ἑλεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.58" n="2">
              <p>προυχώρει δὲ αὐτοῖς οὔτε ἡ αἵρεσις τῆς πόλεως οὔτε τἆλλα τῆς παρασκευῆς ἀξίως· 
              ἐπιγενομένη γὰρ ἡ νόσος ἐνταῦθα δὴ πάνυ ἐπίεσε τοὺς Ἀθηναίους, φθείρουσα τὴν στρατιάν,
              ὥστε καὶ τοὺς προτέρους στρατιώτας νοσῆσαι τῶν Ἀθηναίων ἀπὸ τῆς ξὺν Ἅγνωνι στρατιᾶς,
              ἐν τῷ πρὸ τοῦ χρόνῳ ὑγιαίνοντας. Φορμίων δὲ καὶ οἱ ἑξακόσιοι καὶ χίλιοι οὐκέτι ἦσαν
              περὶ Χαλκιδέας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.58" n="3">
              <p>ὁ μὲν οὖν Ἅγνων ἀνεχώρησε ταῖς ναυσὶν ἐς τὰς Ἀθήνας, ἀπὸ τετρακισχιλίων ὁπλιτῶν
              χιλίους καὶ πεντήκοντα τῇ νόσῳ ἀπολέσας ἐν τεσσαράκοντα μάλιστα ἡμέραις· οἱ δὲ
              πρότεροι στρατιῶται κατὰ χώραν μένοντες ἐπολιόρκουν τὴν Ποτείδαιαν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="59">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.59" n="1">
              <p rend="align(indent)">μετὰ δὲ τὴν δευτέραν ἐσβολὴν τῶν Πελοποννησίων οἱ
              Ἀθηναῖοι, ὡς ἥ τε γῆ αὐτῶν ἐτέτμητο τὸ δεύτερον καὶ ἡ νόσος ἐπέκειτο ἅμα καὶ ὁ
              πόλεμος, ἠλλοίωντο τὰς γνώμας, </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.59" n="2">
              <p>καὶ τὸν μὲν Περικλέα ἐν αἰτίᾳ εἶχον ὡς πείσαντα σφᾶς πολεμεῖν καὶ δι’  ἐκεῖνον ταῖς
              ξυμφοραῖς περιπεπτωκότες,πρὸς δὲ τοὺς Λακεδαιμονίους ὥρμηντο ξυγχωρεῖν· καὶ πρέσβεις
              τινὰς πέμψαντες ὡς αὐτοὺς ἄπρακτοι ἐγένοντο. πανταχόθεν τε τῇ γνώμῃ ἄποροι
              καθεστηκότες ἐνέκειντο τῷ Περικλεῖ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.59" n="3">
              <p>ὁ δὲ ὁρῶν αὐτοὺς πρὸς τὰ παρόντα χαλεπαίνοντας καὶ πάντα ποιοῦντας ἅπερ αὐτὸς ἤλπιζε,
              ξύλλογον ποιήσας (ἔτι δ’ ἐστρατήγει) ἐβούλετο θαρσῦναί τε καὶ ἀπαγαγὼν τὸ ὀργιζόμενον
              τῆς γνώμης πρὸς τὸ ἠπιώτερον καὶ ἀδεέστερον καταστῆσαι· παρελθὼν δὲ ἔλεξε τοιάδε. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="60">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.60" n="1">
              <p rend="align(indent)">‘καὶ προσδεχομένῳ μοι τὰ τῆς ὀργῆς ὑμῶν ἔς με γεγένηται
              (αἰσθάνομαι γὰρ τὰς αἰτίας) καὶ ἐκκλησίαν τούτου ἕνεκα ξυνήγαγον, ὅπως ὑπομνήσω καὶ
              μέμψωμαι εἴ τι μὴ ὀρθῶς ἢ ἐμοὶ χαλεπαίνετε ἢ ταῖς ξυμφοραῖς εἴκετε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.60" n="2">
              <p>ἐγὼ γὰρ ἡγοῦμαι πόλιν πλείω ξύμπασαν ὀρθουμένην ὠφελεῖν τοὺς ἰδιώτας ἢ καθ’ ἕκαστον
              τῶν πολιτῶν εὐπραγοῦσαν, ἁθρόαν δὲ σφαλλομένην. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.60" n="3">
              <p>καλῶς μὲν γὰρ φερόμενος ἀνὴρ τὸ καθ’ ἑαυτὸν διαφθειρομένης τῆς πατρίδος οὐδὲν ἧσσον
              ξυναπόλλυται, κακοτυχῶν δὲ ἐν εὐτυχούσῃ πολλῷ μᾶλλον διασῴζεται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.60" n="4">
              <p>ὁπότε οὖν πόλις μὲν τὰς ἰδίας ξυμφορὰς οἵα τε φέρειν, εἷς δ’ ἕκαστος τὰς ἐκείνης
              ἀδύνατος, πῶς οὐ χρὴ πάντας ἀμύνειν αὐτῇ, καὶ μὴ ὃ νῦν ὑμεῖς δρᾶτε· ταῖς κατ’ οἶκον
              κακοπραγίαις ἐκπεπληγμένοι τοῦ κοινοῦ τῆς σωτηρίας ἀφίεσθε, καὶ ἐμέ τε τὸν
              παραινέσαντα πολεμεῖν καὶ ὑμᾶς αὐτοὺς οἳ ξυνέγνωτε δι’  αἰτίας ἔχετε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.60" n="5">
              <p>καίτοι ἐμοὶ τοιούτῳ ἀνδρὶ ὀργίζεσθε ὃς οὐδενὸς ἥσσων οἴομαι εἶναι γνῶναί τε τὰ δέοντα
              καὶ ἑρμηνεῦσαι ταῦτα, φιλόπολίς τε καὶ χρημάτων κρείσσων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.60" n="6">
              <p>ὅ τε γὰρ γνοὺς καὶ μὴ σαφῶς διδάξας ἐν ἴσῳ καὶ εἰ μὴ ἐνεθυμήθη· ὅ τε ἔχων ἀμφότερα,
              τῇ δὲ πόλει δύσνους, οὐκ ἂν ὁμοίως τι οἰκείως φράζοι· προσόντος δὲ καὶ τοῦδε, χρήμασι
              δὲ νικωμένου, τὰ ξύμπαντα τούτου ἑνὸς ἂν πωλοῖτο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.60" n="7">
              <p>ὥστ’ εἴ μοι καὶ μέσως ἡγούμενοι μᾶλλον ἑτέρων προσεῖναι αὐτὰ πολεμεῖν ἐπείσθητε, οὐκ
              ἂν εἰκότως νῦν τοῦ γε ἀδικεῖν αἰτίαν φεροίμην. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="61">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.61" n="1">
              <p rend="align(indent)">‘καὶ γὰρ οἷς μὲν αἵρεσις γεγένηται τἆλλα εὐτυχοῦσι,
              πολλὴ ἄνοια πολεμῆσαι· εἰ δ’ ἀναγκαῖον ἦν ἢ εἴξαντας εὐθὺς τοῖς πέλας ὑπακοῦσαι ἢ
              κινδυνεύσαντας περιγενέσθαι, ὁ φυγὼν τὸν κίνδυνον τοῦ ὑποστάντος μεμπτότερος. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.61" n="2">
              <p>καὶ ἐγὼ μὲν ὁ αὐτός εἰμι καὶ οὐκ ἐξίσταμαι· ὑμεῖς δὲ μεταβάλλετε, ἐπειδὴ ξυνέβη ὑμῖν
              πεισθῆναι μὲν ἀκεραίοις, μεταμέλειν δὲ κακουμένοις, καὶ τὸν ἐμὸν λόγον ἐν τῷ ὑμετέρῳ
              ἀσθενεῖ τῆς γνώμης μὴ ὀρθὸν φαίνεσθαι, διότι τὸ μὲν λυποῦν ἔχει ἤδη τὴν αἴσθησιν
              ἑκάστῳ, τῆς δὲ ὠφελίας ἄπεστιν ἔτι ἡ δήλωσις ἅπασι, καὶ μεταβολῆς μεγάλης, καὶ ταύτης
              ἐξ ὀλίγου, ἐμπεσούσης ταπεινὴ ὑμῶν ἡ διάνοια ἐγκαρτερεῖν ἃ ἔγνωτε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.61" n="3">
              <p>δουλοῖ γὰρ φρόνημα τὸ αἰφνίδιον καὶ ἀπροσδόκητον καὶ τὸ πλείστῳ παραλόγῳ ξυμβαῖνον· ὃ
              ὑμῖν πρὸς τοῖς ἄλλοις οὐχ ἥκιστα καὶ κατὰ τὴν νόσον γεγένηται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.61" n="4">
              <p>ὅμως δὲ πόλιν μεγάλην οἰκοῦντας καὶ ἐν ἤθεσιν ἀντιπάλοις αὐτῇ τεθραμμένους χρεὼν καὶ
              ξυμφοραῖς ταῖς μεγίσταις ἐθέλειν ὑφίστασθαι καὶ τὴν ἀξίωσιν μὴ ἀφανίζειν (ἐν ἴσῳ γὰρ
              οἱ ἄνθρωποι δικαιοῦσι τῆς τε ὑπαρχούσης δόξης αἰτιᾶσθαι ὅστις μαλακίᾳ ἐλλείπει καὶ τῆς
              μὴ προσηκούσης μισεῖν τὸν θρασύτητι ὀρεγόμενον), ἀπαλγήσαντας δὲ τὰ ἴδια τοῦ κοινοῦ
              τῆς σωτηρίας ἀντιλαμβάνεσθαι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="62">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.62" n="1">
              <p rend="align(indent)">‘τὸν δὲ πόνον τὸν κατὰ τὸν πόλεμον, μὴ γένηταί τε πολὺς
              καὶ οὐδὲν μᾶλλον περιγενώμεθα, ἀρκείτω μὲν ὑμῖν καὶ ἐκεῖνα ἐν οἷς ἄλλοτε πολλάκις γε
              δὴ ἀπέδειξα οὐκ ὀρθῶς αὐτὸν ὑποπτευόμενον, δηλώσω δὲ καὶ τόδε, ὅ μοι δοκεῖτε οὔτ᾽
              αὐτοὶ πώποτε ἐνθυμηθῆναι ὑπάρχον ὑμῖν μεγέθους πέρι ἐς τὴν ἀρχὴν οὔτ’ ἐγὼ ἐν τοῖς πρὶν
              λόγοις· οὐδ’ ἂν νῦν ἐχρησάμην κομπωδεστέραν ἔχοντι τὴν προσποίησιν, εἰ μὴ
              καταπεπληγμένους ὑμᾶς παρὰ τὸ εἰκὸς ἑώρων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.62" n="2">
              <p>οἴεσθε μὲν γὰρ τῶν ξυμμάχων μόνων ἄρχειν, ἐγὼ δὲ ἀποφαίνω δύο μερῶν τῶν ἐς χρῆσιν
              φανερῶν, γῆς καὶ θαλάσσης, τοῦ ἑτέρου ὑμᾶς παντὸς κυριωτάτους ὄντας, ἐφ’ ὅσον τε νῦν
              νέμεσθε καὶ ἢν ἐπὶ πλέον βουληθῆτε· καὶ οὐκ ἔστιν ὅστις τῇ ὑπαρχούσῃ παρασκευῇ τοῦ
              ναυτικοῦ πλέοντας ὑμᾶς οὔτε βασιλεὺς οὔτε ἄλλο οὐδὲν ἔθνος τῶν ἐν τῷ παρόντι κωλύσει.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.62" n="3">
              <p>ὥστε οὐ κατὰ τὴν τῶν οἰκιῶν καὶ τῆς γῆς χρείαν, ὧν μεγάλων νομίζετε ἐστερῆσθαι, αὕτη
              ἡ δύναμις φαίνεται· οὐδ’ εἰκὸς χαλεπῶς φέρειν αὐτῶν μᾶλλον ἢ οὐ κηπίον καὶ
              ἐγκαλλώπισμα πλούτου πρὸς ταύτην νομίσαντας ὀλιγωρῆσαι, καὶ γνῶναι ἐλευθερίαν μέν, ἢν
              ἀντιλαμβανόμενοι αὐτῆς διασώσωμεν, ῥᾳδίως ταῦτα ἀναληψομένην, ἄλλων δὲ ὑπακούσασι καὶ
              τὰ προκεκτημένα φιλεῖν ἐλασσοῦσθαι, τῶν τε πατέρων μὴ χείρους κατ’ ἀμφότερα φανῆναι,
              οἳ μετὰ πόνων καὶ οὐ παρ’ ἄλλων δεξάμενοι κατέσχον τε καὶ προσέτι διασώσαντες
              παρέδοσαν ὑμῖν αὐτά (αἴσχιον δὲ ἔχοντας ἀφαιρεθῆναι ἢ κτωμένους ἀτυχῆσαι), ἰέναι δὲ
              τοῖς ἐχθροῖς ὁμόσε μὴ φρονήματι μόνον, ἀλλὰ καὶ καταφρονήματι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.62" n="4">
              <p>αὔχημα μὲν γὰρ καὶ ἀπὸ ἀμαθίας εὐτυχοῦς καὶ δειλῷ τινὶ ἐγγίγνεται, καταφρόνησις δὲ ὃς
              ἂν καὶ γνώμῃ πιστεύῃ τῶν ἐναντίων προύχειν, ὃ ἡμῖν ὑπάρχει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.62" n="5">
              <p>καὶ τὴν τόλμαν ἀπὸ τῆς ὁμοίας τύχης ἡ ξύνεσις ἐκ τοῦ ὑπέρφρονος ἐχυρωτέραν παρέχεται,
              ἐλπίδι τε ἧσσον πιστεύει, ἧς ἐν τῷ ἀπόρῳ ἡ ἰσχύς, γνώμῃ δὲ ἀπὸ τῶν ὑπαρχόντων, ἧς
              βεβαιοτέρα ἡ πρόνοια. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="63">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.63" n="1">
              <p> τῆς τε πόλεως ὑμᾶς εἰκὸς τῷ τιμωμένῳ ἀπὸ τοῦ ἄρχειν, ᾧπερ ἅπαντες ἀγάλλεσθε,
              βοηθεῖν, καὶ μὴ φεύγειν τοὺς πόνους ἢ μηδὲ τὰς τιμὰς διώκειν· μηδὲ νομίσαι περὶ ἑνὸς
              μόνου, δουλείας ἀντ’ ἐλευθερίας, ἀγωνίζεσθαι, ἀλλὰ καὶ ἀρχῆς στερήσεως καὶ κινδύνου ὧν
              ἐν τῇ ἀρχῇ ἀπήχθεσθε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.63" n="2">
              <p>ἧς οὐδ’ ἐκστῆναι ἔτι ὑμῖν ἔστιν, εἴ τις καὶ τόδε ἐν τῷ παρόντι δεδιὼς ἀπραγμοσύνῃ
              ἀνδραγαθίζεται· ὡς τυραννίδα γὰρ ἤδη ἔχετε αὐτήν, ἣν λαβεῖν μὲν ἄδικον δοκεῖ εἶναι,
              ἀφεῖναι δὲ ἐπικίνδυνον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.63" n="3">
              <p>τάχιστ’ ἄν τε πόλιν οἱ τοιοῦτοι ἑτέρους τε πείσαντες ἀπολέσειαν καὶ εἴ που ἐπὶ σφῶν
              αὐτῶν αὐτόνομοι οἰκήσειαν· τὸ γὰρ ἄπραγμον οὐ σῴζεται μὴ μετὰ τοῦ δραστηρίου
              τεταγμένον, οὐδὲ ἐν ἀρχούσῃ πόλει ξυμφέρει, ἀλλ’ ἐν ὑπηκόῳ, ἀσφαλῶς δουλεύειν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="64">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.64" n="1">
              <p rend="align(indent)">‘ὑμεῖς δὲ μήτε ὑπὸ τῶν τοιῶνδε πολιτῶν παράγεσθε μήτε
              ἐμὲ δι’  ὀργῆς ἔχετε, ᾧ καὶ αὐτοὶ ξυνδιέγνωτε πολεμεῖν, εἰ καὶ ἐπελθόντες οἱ ἐναντίοι
              ἔδρασαν ἅπερ εἰκὸς ἦν μὴ ἐθελησάντων ὑμῶν ὑπακούειν, ἐπιγεγένηταί τε πέρα ὧν
              προσεδεχόμεθα ἡ νόσος ἥδε, πρᾶγμα μόνον δὴ τῶν πάντων ἐλπίδος κρεῖσσον γεγενημένον.
              καὶ δι’  αὐτὴν οἶδ’ ὅτι μέρος τι μᾶλλον ἔτι μισοῦμαι, οὐ δικαίως, εἰ μὴ καὶ ὅταν παρὰ
              λόγον τι εὖ πράξητε ἐμοὶ ἀναθήσετε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.64" n="2">
              <p>φέρειν δὲ χρὴ τά τε δαιμόνια ἀναγκαίως τά τε ἀπὸ τῶν πολεμίων ἀνδρείως· ταῦτα γὰρ ἐν
              ἔθει τῇδε τῇ πόλει πρότερόν τε ἦν νῦν τε μὴ ἐν ὑμῖν κωλυθῇ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.64" n="3">
              <p>γνῶτε δὲ ὄνομα μέγιστον αὐτὴν ἔχουσαν ἐν ἅπασιν ἀνθρώποις διὰ τὸ ταῖς ξυμφοραῖς μὴ
              εἴκειν, πλεῖστα δὲ σώματα καὶ πόνους ἀνηλωκέναι πολέμῳ, καὶ δύναμιν μεγίστην δὴ μέχρι
              τοῦδε κεκτημένην, ἧς ἐς ἀΐδιον τοῖς ἐπιγιγνομένοις, ἢν καὶ νῦν ὑπενδῶμέν ποτε (πάντα
              γὰρ πέφυκε καὶ ἐλασσοῦσθαι), μνήμη καταλελείψεται, Ἑλλήνων τε ὅτι Ἕλληνες πλείστων δὴ
              ἤρξαμεν, καὶ πολέμοις μεγίστοις ἀντέσχομεν πρός τε ξύμπαντας καὶ καθ’ ἑκάστους, πόλιν
              τε τοῖς πᾶσιν εὐπορωτάτην καὶ μεγίστην ᾠκήσαμεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.64" n="4">
              <p>καίτοι ταῦτα ὁ μὲν ἀπράγμων μέμψαιτ’ ἄν, ὁ δὲ δρᾶν τι καὶ αὐτὸς βουλόμενος ζηλώσει· 
              εἰ δέ τις μὴ κέκτηται, φθονήσει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.64" n="5">
              <p>τὸ δὲ μισεῖσθαι καὶ λυπηροὺς εἶναι ἐν τῷ παρόντι πᾶσι μὲν ὑπῆρξε δὴ ὅσοι ἕτεροι
              ἑτέρων ἠξίωσαν ἄρχειν· ὅστις δὲ ἐπὶ μεγίστοις τὸ ἐπίφθονον λαμβάνει, ὀρθῶς βουλεύεται.
              μῖσος μὲν γὰρ οὐκ ἐπὶ πολὺ ἀντέχει, ἡ δὲ παραυτίκα τε λαμπρότης καὶ ἐς τὸ ἔπειτα δόξα
              αἰείμνηστος καταλείπεται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.64" n="6">
              <p>ὑμεῖς δὲ ἔς τε τὸ μέλλον καλὸν προγνόντες ἔς τε τὸ αὐτίκα μὴ αἰσχρὸν τῷ ἤδη προθύμῳ
              ἀμφότερα κτήσασθε, καὶ Λακεδαιμονίοις μήτε ἐπικηρυκεύεσθε μήτε ἔνδηλοι ἔστε τοῖς
              παροῦσι πόνοις βαρυνόμενοι, ὡς οἵτινες πρὸς τὰς ξυμφορὰς γνώμῃ μὲν ἥκιστα λυποῦνται,
              ἔργῳ δὲ μάλιστα ἀντέχουσιν, οὗτοι καὶ πόλεων καὶ ἰδιωτῶν κράτιστοί εἰσιν.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="65">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="1">
              <p rend="align(indent)">τοιαῦτα ὁ Περικλῆς λέγων ἐπειρᾶτο τοὺς Ἀθηναίους τῆς τε
              ἐς αὑτὸν ὀργῆς παραλύειν καὶ ἀπὸ τῶν παρόντων δεινῶν ἀπάγειν τὴν γνώμην. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="2">
              <p>οἱ δὲ δημοσίᾳ μὲν τοῖς λόγοις ἀνεπείθοντο καὶ οὔτε πρὸς τοὺς Λακεδαιμονίους ἔτι
              ἔπεμπον ἔς τε τὸν πόλεμον μᾶλλον ὥρμηντο, ἰδίᾳ δὲ τοῖς παθήμασιν ἐλυποῦντο, ὁ μὲν
              δῆμος ὅτι ἀπ’ ἐλασσόνων ὁρμώμενος ἐστέρητο καὶ τούτων, οἱ δὲ δυνατοὶ καλὰ κτήματα κατὰ
              τὴν χώραν οἰκοδομίαις τε καὶ πολυτελέσι κατασκευαῖς ἀπολωλεκότες, τὸ δὲ μέγιστον,
              πόλεμον ἀντ’ εἰρήνης ἔχοντες. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="3">
              <p>οὐ μέντοι πρότερόν γε οἱ ξύμπαντες ἐπαύσαντο ἐν ὀργῇ ἔχοντες αὐτὸν πρὶν ἐζημίωσαν
              χρήμασιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="4">
              <p>ὕστερον δ’ αὖθις οὐ πολλῷ, ὅπερ φιλεῖ ὅμιλος ποιεῖν, στρατηγὸν εἵλοντο καὶ πάντα τὰ
              πράγματα ἐπέτρεψαν, ὧν μὲν περὶ τὰ οἰκεῖα ἕκαστος ἤλγει ἀμβλύτεροι ἤδη ὄντες, ὧν δὲ ἡ
              ξύμπασα πόλις προσεδεῖτο πλείστου ἄξιον νομίζοντες εἶναι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="5">
              <p>ὅσον τε γὰρ χρόνον προύστη τῆς πόλεως ἐν τῇ εἰρήνῃ, μετρίως ἐξηγεῖτο καὶ ἀσφαλῶς
              διεφύλαξεν αὐτήν, καὶ ἐγένετο ἐπ’ ἐκείνου μεγίστη, ἐπειδή τε ὁ πόλεμος κατέστη, ὁ δὲ
              φαίνεται καὶ ἐν τούτῳ προγνοὺς τὴν δύναμιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="6">
              <p>ἐπεβίω δὲ δύο ἔτη καὶ ἓξ μῆνας· καὶ ἐπειδὴ ἀπέθανεν, ἐπὶ πλέον ἔτι ἐγνώσθη ἡ πρόνοια
              αὐτοῦ ἡ ἐς τὸν πόλεμον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="7">
              <p>ὁ μὲν γὰρ ἡσυχάζοντάς τε καὶ τὸ ναυτικὸν θεραπεύοντας καὶ ἀρχὴν μὴ ἐπικτωμένους ἐν τῷ
              πολέμῳ μηδὲ τῇ πόλει κινδυνεύοντας ἔφη περιέσεσθαι· οἱ δὲ ταῦτά τε πάντα ἐς τοὐναντίον
              ἔπραξαν καὶ ἄλλα ἔξω τοῦ πολέμου δοκοῦντα εἶναι κατὰ τὰς ἰδίας φιλοτιμίας καὶ ἴδια
              κέρδη κακῶς ἔς τε σφᾶς αὐτοὺς καὶ τοὺς ξυμμάχους ἐπολίτευσαν, ἃ κατορθούμενα μὲν τοῖς
              ἰδιώταις τιμὴ καὶ ὠφελία μᾶλλον ἦν, σφαλέντα δὲ τῇ πόλει ἐς τὸν πόλεμον βλάβη
              καθίστατο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="8">
              <p>αἴτιον δ’ ἦν ὅτι ἐκεῖνος μὲν δυνατὸς ὢν τῷ τε ἀξιώματι καὶ τῇ γνώμῃ χρημάτων τε
              διαφανῶς ἀδωρότατος γενόμενος κατεῖχε τὸ πλῆθος ἐλευθέρως, καὶ οὐκ ἤγετο μᾶλλον ὑπ᾽
              αὐτοῦ ἢ αὐτὸς ἦγε, διὰ τὸ μὴ κτώμενος ἐξ οὐ προσηκόντων τὴν δύναμιν πρὸς ἡδονήν τι
              λέγειν, ἀλλ’ ἔχων ἐπ’ ἀξιώσει καὶ πρὸς ὀργήν τι ἀντειπεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="9">
              <p>ὁπότε γοῦν αἴσθοιτό τι αὐτοὺς παρὰ καιρὸν ὕβρει θαρσοῦντας, λέγων κατέπλησσεν ἐπὶ τὸ
              φοβεῖσθαι, καὶ δεδιότας αὖ ἀλόγως ἀντικαθίστη πάλιν ἐπὶ τὸ θαρσεῖν. ἐγίγνετό τε λόγῳ
              μὲν δημοκρατία, ἔργῳ δὲ ὑπὸ τοῦ πρώτου ἀνδρὸς ἀρχή. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="10">
              <p>οἱ δὲ ὕστερον ἴσοι μᾶλλον αὐτοὶ πρὸς ἀλλήλους ὄντες καὶ ὀρεγόμενοι τοῦ πρῶτος ἕκαστος
              γίγνεσθαι ἐτράποντο καθ’ ἡδονὰς τῷ δήμῳ καὶ τὰ πράγματα ἐνδιδόναι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="11">
              <p>ἐξ ὧν ἄλλα τε πολλά, ὡς ἐν μεγάλῃ πόλει καὶ ἀρχὴν ἐχούσῃ, ἡμαρτήθη καὶ ὁ ἐς Σικελίαν
              πλοῦς, ὃς οὐ τοσοῦτον γνώμης ἁμάρτημα ἦν πρὸς οὓς ἐπῇσαν, ὅσον οἱ ἐκπέμψαντες οὐ τὰ
              πρόσφορα τοῖς οἰχομένοις ἐπιγιγνώσκοντες, ἀλλὰ κατὰ τὰς ἰδίας διαβολὰς περὶ τῆς τοῦ
              δήμου προστασίας τά τε ἐν τῷ στρατοπέδῳ ἀμβλύτερα ἐποίουν καὶ τὰ περὶ τὴν πόλιν πρῶτον
              ἐν ἀλλήλοις ἐταράχθησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="12">
              <p>σφαλέντες δὲ ἐν Σικελίᾳ ἄλλῃ τε παρασκευῇ καὶ τοῦ ναυτικοῦ τῷ πλέονι μορίῳ καὶ κατὰ
              τὴν πόλιν ἤδη ἐν στάσει ὄντες ὅμως † τρία † μὲν ἔτη ἀντεῖχον τοῖς τε πρότερον
              ὑπάρχουσι πολεμίοις καὶ τοῖς ἀπὸ Σικελίας μετ’ αὐτῶν, καὶ τῶν ξυμμάχων ἔτι τοῖς
              πλέοσιν ἀφεστηκόσι, Κύρῳ τε ὕστερον βασιλέως παιδὶ προσγενομένῳ, ὃς παρεῖχε χρήματα
              Πελοποννησίοις ἐς τὸ ναυτικόν, καὶ οὐ πρότερον ἐνέδοσαν ἢ αὐτοὶ ἐν σφίσι κατὰ τὰς
              ἰδίας διαφορὰς περιπεσόντες ἐσφάλησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.65" n="13">
              <p>τοσοῦτον τῷ Περικλεῖ ἐπερίσσευσε τότε ἀφ’ ὧν αὐτὸς προέγνω καὶ πάνυ ἂν ῥᾳδίως
              περιγενέσθαι τὴν πόλιν Πελοποννησίων αὐτῶν τῷ πολέμῳ. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="66">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.66" n="1">
              <p rend="align(indent)">οἱ δὲ Λακεδαιμόνιοι καὶ οἱ ξύμμαχοι τοῦ αὐτοῦ θέρους
              ἐστράτευσαν ναυσὶν ἑκατὸν ἐς Ζάκυνθον τὴν νῆσον, ἣ κεῖται ἀντιπέρας Ἤλιδος· εἰσὶ δὲ
              Ἀχαιῶν τῶν ἐκ Πελοποννήσου ἄποικοι καὶ Ἀθηναίοις ξυνεμάχουν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.66" n="2">
              <p>ἐπέπλεον δὲ Λακεδαιμονίων χίλιοι ὁπλῖται καὶ Κνῆμος Σπαρτιάτης ναύαρχος. ἀποβάντες δὲ
              ἐς τὴν γῆν ἐδῄωσαν τὰ πολλά. καὶ ἐπειδὴ οὐ ξυνεχώρουν, ἀπέπλευσαν ἐπ’ οἴκου. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="67">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.67" n="1">
              <p rend="align(indent)">καὶ τοῦ αὐτοῦ θέρους τελευτῶντος Ἀριστεὺς Κορίνθιος καὶ
              Λακεδαιμονίων πρέσβεις Ἀνήριστος καὶ Νικόλαος καὶ Πρατόδαμος καὶ Τεγεάτης Τιμαγόρας
              καὶ Ἀργεῖος ἰδίᾳ Πόλλις, πορευόμενοι ἐς τὴν Ἀσίαν ὡς βασιλέα, εἴ πως πείσειαν αὐτὸν
              χρήματά τε παρασχεῖν καὶ ξυμπολεμεῖν, ἀφικνοῦνται ὡς Σιτάλκην πρῶτον τὸν Τήρεω ἐς
              Θρᾴκην, βουλόμενοι πεῖσαί τε αὐτόν, εἰ δύναιντο, μεταστάντα τῆς Ἀθηναίων ξυμμαχίας
              στρατεῦσαι ἐπὶ τὴν Ποτείδαιαν, οὗ ἦν στράτευμα τῶν Ἀθηναίων πολιορκοῦν, καὶ ᾗπερ
              ὥρμηντο, δι’  ἐκείνου πορευθῆναι πέραν τοῦ Ἑλλησπόντου ὡς Φαρνάκην τὸν Φαρναβάζου, ὃς
              αὐτοὺς ἔμελλεν ὡς βασιλέα ἀναπέμψειν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.67" n="2">
              <p>παρατυχόντες δὲ Ἀθηναίων πρέσβεις Λέαρχος Καλλιμάχου καὶ Ἀμεινιάδης Φιλήμονος παρὰ τῷ
              Σιτάλκῃ πείθουσι τὸν Σάδοκον τὸν γεγενημένον Ἀθηναῖον, Σιτάλκου υἱόν, τοὺς ἄνδρας
              ἐγχειρίσαι σφίσιν, ὅπως μὴ διαβάντες ὡς βασιλέα τὴν ἐκείνου πόλιν τὸ μέρος βλάψωσιν.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.67" n="3">
              <p>ὁ δὲ πεισθεὶς πορευομένους αὐτοὺς διὰ τῆς Θρᾴκης ἐπὶ τὸ πλοῖον ᾧ ἔμελλον τὸν
              Ἑλλήσποντον περαιώσειν, πρὶν ἐσβαίνειν ξυλλαμβάνει, ἄλλους ξυμπέμψας μετὰ τοῦ Λεάρχου
              καὶ Ἀμεινιάδου, καὶ ἐκέλευσεν ἐκείνοις παραδοῦναι· οἱ δὲ λαβόντες ἐκόμισαν ἐς τὰς
              Ἀθήνας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.67" n="4">
              <p>ἀφικομένων δὲ αὐτῶν δείσαντες οἱ Ἀθηναῖοι τὸν Ἀριστέα μὴ αὖθις σφᾶς ἔτι πλείω
              κακουργῇ διαφυγών, ὅτι καὶ πρὸ τούτων τὰ τῆς Ποτειδαίας καὶ τῶν ἐπὶ Θρᾴκης πάντα
              ἐφαίνετο πράξας, ἀκρίτους καὶ βουλομένους ἔστιν ἃ εἰπεῖν αὐθημερὸν ἀπέκτειναν πάντας
              καὶ ἐς φάραγγα ἐσέβαλον, δικαιοῦντες τοῖς αὐτοῖς ἀμύνεσθαι οἷσπερ καὶ οἱ Λακεδαιμόνιοι
              ὑπῆρξαν, τοὺς ἐμπόρους οὓς ἔλαβον Ἀθηναίων καὶ τῶν ξυμμάχων ἐν ὁλκάσι περὶ
              Πελοπόννησον πλέοντας ἀποκτείναντες καὶ ἐς φάραγγας ἐσβαλόντες. πάντας γὰρ δὴ κατ᾽
              ἀρχὰς τοῦ πολέμου Λακεδαιμόνιοι ὅσους λάβοιεν ἐν τῇ θαλάσσῃ ὡς πολεμίους διέφθειρον,
              καὶ τοὺς μετὰ Ἀθηναίων ξυμπολεμοῦντας καὶ τοὺς μηδὲ μεθ’ ἑτέρων. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="68">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="1">
              <p rend="align(indent)">κατὰ δὲ τοὺς αὐτοὺς χρόνους, τοῦ θέρους τελευτῶντος,
              καὶ Ἀμπρακιῶται αὐτοί τε καὶ τῶν βαρβάρων πολλοὺς ἀναστήσαντες ἐστράτευσαν ἐπ’ Ἄργος
              τὸ Ἀμφιλοχικὸν καὶ τὴν ἄλλην Ἀμφιλοχίαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="2">
              <p>ἔχθρα δὲ πρὸς τοὺς Ἀργείους ἀπὸ τοῦδε αὐτοῖς ἤρξατο πρῶτον γενέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="3">
              <p>Ἄργος τὸ Ἀμφιλοχικὸν καὶ Ἀμφιλοχίαν τὴν ἄλλην ἔκτισε μὲν μετὰ τὰ Τρωικὰ οἴκαδε
              ἀναχωρήσας καὶ οὐκ ἀρεσκόμενος τῇ ἐν Ἄργει καταστάσει Ἀμφίλοχος ὁ Ἀμφιάρεω ἐν τῷ
              Ἀμπρακικῷ κόλπῳ, ὁμώνυμον τῇ ἑαυτοῦ πατρίδι Ἄργος ὀνομάσας </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="4">
              <p>(καὶ ἦν ἡ πόλις αὕτη μεγίστη τῆς Ἀμφιλοχίας καὶ τοὺς δυνατωτάτους εἶχεν οἰκήτορας),
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="5">
              <p>ὑπὸ ξυμφορῶν δὲ πολλαῖς γενεαῖς ὕστερον πιεζόμενοι Ἀμπρακιώτας ὁμόρους ὄντας τῇ
              Ἀμφιλοχικῇ ξυνοίκους ἐπηγάγοντο, καὶ ἡλληνίσθησαν τὴν νῦν γλῶσσαν τότε πρῶτον ἀπὸ τῶν
              Ἀμπρακιωτῶν ξυνοικησάντων· οἱ δὲ ἄλλοι Ἀμφίλοχοι βάρβαροί εἰσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="6">
              <p>ἐκβάλλουσιν οὖν τοὺς Ἀργείους οἱ Ἀμπρακιῶται χρόνῳ καὶ αὐτοὶ ἴσχουσι τὴν πόλιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="7">
              <p>οἱ δ’ Ἀμφίλοχοι γενομένου τούτου διδόασιν ἑαυτοὺς Ἀκαρνᾶσι, καὶ προσπαρακαλέσαντες
              ἀμφότεροι Ἀθηναίους, οἳ αὐτοῖς Φορμίωνά τε στρατηγὸν ἔπεμψαν καὶ ναῦς τριάκοντα,
              ἀφικομένου [δὲ] τοῦ Φορμίωνος αἱροῦσι κατὰ κράτος Ἄργος καὶ τοὺς Ἀμπρακιώτας
              ἠνδραπόδισαν, κοινῇ τε ᾤκισαν αὐτὸ Ἀμφίλοχοι καὶ Ἀκαρνᾶνες. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="8">
              <p>μετὰ δὲ τοῦτο ἡ ξυμμαχία πρῶτον ἐγένετο Ἀθηναίοις καὶ Ἀκαρνᾶσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.68" n="9">
              <p>οἱ δὲ Ἀμπρακιῶται τὴν μὲν ἔχθραν ἐς τοὺς Ἀργείους ἀπὸ τοῦ ἀνδραποδισμοῦ σφῶν αὐτῶν
              πρῶτον ἐποιήσαντο, ὕστερον δὲ ἐν τῷ πολέμῳ τήνδε τὴν στρατείαν ποιοῦνται αὑτῶν τε καὶ
              Χαόνων καὶ ἄλλων τινῶν τῶν πλησιοχώρων βαρβάρων· ἐλθόντες τε πρὸς τὸ Ἄργος τῆς μὲν
              χώρας ἐκράτουν, τὴν δὲ πόλιν ὡς οὐκ ἐδύναντο ἑλεῖν προσβαλόντες, ἀπεχώρησαν ἐπ’ οἴκου
              καὶ διελύθησαν κατὰ ἔθνη. τοσαῦτα μὲν ἐν τῷ θέρει ἐγένετο. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="69">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.69" n="1">
              <p rend="align(indent)">τοῦ δ’ ἐπιγιγνομένου χειμῶνος Ἀθηναῖοι ναῦς ἔστειλαν
              εἴκοσι μὲν περὶ Πελοπόννησον καὶ Φορμίωνα στρατηγόν, ὃς ὁρμώμενος ἐκ Ναυπάκτου φυλακὴν
              εἶχε μήτ’ ἐκπλεῖν ἐκ Κορίνθου καὶ τοῦ Κρισαίου κόλπου μηδένα μήτ’ ἐσπλεῖν, ἑτέρας δὲ
              ἓξ ἐπὶ Καρίας καὶ Λυκίας καὶ Μελήσανδρον στρατηγόν, ὅπως ταῦτά τε ἀργυρολογῶσι καὶ τὸ
              λῃστικὸν τῶν Πελοποννησίων μὴ ἐῶσιν αὐτόθεν ὁρμώμενον βλάπτειν τὸν πλοῦν τῶν ὁλκάδων
              τῶν ἀπὸ Φασήλιδος καὶ Φοινίκης καὶ τῆς ἐκεῖθεν ἠπείρου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.69" n="2">
              <p>ἀναβὰς δὲ στρατιᾷ Ἀθηναίων τε τῶν ἀπὸ τῶν νεῶν καὶ τῶν ξυμμάχων ἐς τὴν Λυκίαν ὁ
              Μελήσανδρος ἀποθνῄσκει καὶ τῆς στρατιᾶς μέρος τι διέφθειρε νικηθεὶς μάχῃ. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="70">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.70" n="1">
              <p rend="align(indent)">τοῦ δ’ αὐτοῦ χειμῶνος οἱ Ποτειδεᾶται ἐπειδὴ οὐκέτι
              ἐδύναντο πολιορκούμενοι ἀντέχειν, ἀλλ’ αἵ τε ἐς τὴν Ἀττικὴν ἐσβολαὶ Πελοποννησίων
              οὐδὲν μᾶλλον ἀπανίστασαν τοὺς Ἀθηναίους ὅ τε σῖτος ἐπελελοίπει, καὶ ἄλλα τε πολλὰ
              ἐπεγεγένητο αὐτόθι ἤδη βρώσεως πέρι ἀναγκαίας καί τινες καὶ ἀλλήλων ἐγέγευντο, οὕτω δὴ
              λόγους προσφέρουσι περὶ ξυμβάσεως τοῖς στρατηγοῖς τῶν Ἀθηναίων τοῖς ἐπὶ σφίσι
              τεταγμένοις, Ξενοφῶντί τε τῷ Εὐριπίδου καὶ Ἑστιοδώρῳ τῷ Ἀριστοκλείδου καὶ Φανομάχῳ τῷ
              Καλλιμάχου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.70" n="2">
              <p>οἱ δὲ προσεδέξαντο, ὁρῶντες μὲν τῆς στρατιᾶς τὴν ταλαιπωρίαν ἐν χωρίῳ χειμερινῷ,
              ἀνηλωκυίας δὲ ἤδη τῆς πόλεως δισχίλια τάλαντα ἐς τὴν πολιορκίαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.70" n="3">
              <p>ἐπὶ τοῖσδε οὖν ξυνέβησαν, ἐξελθεῖν αὐτοὺς καὶ παῖδας καὶ γυναῖκας καὶ τοὺς ἐπικούρους
              ξὺν ἑνὶ ἱματίῳ, γυναῖκας δὲ ξὺν δυοῖν, καὶ ἀργύριόν τι ῥητὸν ἔχοντας ἐφόδιον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.70" n="4">
              <p>καὶ οἱ μὲν ὑπόσπονδοι ἐξῆλθον ἔς τε τὴν Χαλκιδικὴν καὶ ᾗ ἕκαστος ἐδύνατο· Ἀθηναῖοι δὲ
              τούς τε στρατηγοὺς ἐπῃτιάσαντο ὅτι ἄνευ αὐτῶν ξυνέβησαν (ἐνόμιζον γὰρ ἂν κρατῆσαι τῆς
              πόλεως ᾗ ἐβούλοντο), καὶ ὕστερον ἐποίκους ἔπεμψαν ἑαυτῶν ἐς τὴν Ποτείδαιαν καὶ
              κατῴκισαν. ταῦτα μὲν ἐν τῷ χειμῶνι ἐγένετο, καὶ [τὸ] δεύτερον ἔτος ἐτελεύτα τῷ πολέμῳ
              τῷδε ὃν Θουκυδίδης ξυνέγραψεν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="71">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.71" n="1">
              <p rend="align(indent)">τοῦ δ’ ἐπιγιγνομένου θέρους οἱ Πελοποννήσιοι καὶ οἱ
              ξύμμαχοι ἐς μὲν τὴν Ἀττικὴν οὐκ ἐσέβαλον, ἐστράτευσαν δὲ ἐπὶ Πλάταιαν· ἡγεῖτο δὲ
              Ἀρχίδαμος ὁ Ζευξιδάμου Λακεδαιμονίων βασιλεύς. καὶ καθίσας τὸν στρατὸν ἔμελλε δῃώσειν
              τὴν γῆν· οἱ δὲ Πλαταιῆς εὐθὺς πρέσβεις πέμψαντες πρὸς αὐτὸν ἔλεγον τοιάδε· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.71" n="2">
              <p>‘Ἀρχίδαμε καὶ Λακεδαιμόνιοι, οὐ δίκαια ποιεῖτε οὐδ’ ἄξια οὔτε ὑμῶν οὔτε πατέρων ὧν
              ἐστέ, ἐς γῆν τὴν Πλαταιῶν στρατεύοντες. Παυσανίας γὰρ ὁ Κλεομβρότου Λακεδαιμόνιος
              ἐλευθερώσας τὴν Ἑλλάδα ἀπὸ τῶν Μήδων μετὰ Ἑλλήνων τῶν ἐθελησάντων ξυνάρασθαι τὸν
              κίνδυνον τῆς μάχης ἣ παρ’ ἡμῖν ἐγένετο, θύσας ἐν τῇ Πλαταιῶν ἀγορᾷ ἱερὰ Διὶ ἐλευθερίῳ
              καὶ ξυγκαλέσας πάντας τοὺς ξυμμάχους ἀπεδίδου Πλαταιεῦσι γῆν καὶ πόλιν τὴν σφετέραν
              ἔχοντας αὐτονόμους οἰκεῖν, στρατεῦσαί τε μηδένα ποτὲ ἀδίκως ἐπ’ αὐτοὺς μηδ’ ἐπὶ
              δουλείᾳ· εἰ δὲ μή, ἀμύνειν τοὺς παρόντας ξυμμάχους κατὰ δύναμιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.71" n="3">
              <p>τάδε μὲν ἡμῖν πατέρες οἱ ὑμέτεροι ἔδοσαν ἀρετῆς ἕνεκα καὶ προθυμίας τῆς ἐν ἐκείνοις
              τοῖς κινδύνοις γενομένης, ὑμεῖς δὲ τἀναντία δρᾶτε· μετὰ γὰρ Θηβαίων τῶν ἡμῖν ἐχθίστων
              ἐπὶ δουλείᾳ τῇ ἡμετέρᾳ ἥκετε. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.71" n="4">
              <p>μάρτυρας δὲ θεοὺς τούς τε ὁρκίους τότε γενομένους ποιούμενοι καὶ τοὺς ὑμετέρους
              πατρῴους καὶ ἡμετέρους ἐγχωρίους, λέγομεν ὑμῖν γῆν τὴν Πλαταιίδα μὴ ἀδικεῖν μηδὲ
              παραβαίνειν τοὺς ὅρκους, ἐᾶν δὲ οἰκεῖν αὐτονόμους καθάπερ Παυσανίας ἐδικαίωσεν.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="72">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.72" n="1">
              <p rend="align(indent)">τοσαῦτα εἰπόντων τῶν Πλαταιῶν Ἀρχίδαμος ὑπολαβὼν εἶπεν· 
              ‘δίκαια λέγετε, ὦ ἄνδρες Πλαταιῆς, ἢν ποιῆτε ὁμοῖα τοῖς λόγοις. καθάπερ γὰρ Παυσανίας
              ὑμῖν παρέδωκεν, αὐτοί τε αὐτονομεῖσθε καὶ τοὺς ἄλλους ξυνελευθεροῦτε, ὅσοι μετασχόντες
              τῶν τότε κινδύνων ὑμῖν τε ξυνώμοσαν καὶ εἰσὶ νῦν ὑπ’ Ἀθηναίοις, παρασκευή τε τοσήδε
              καὶ πόλεμος γεγένηται αὐτῶν ἕνεκα καὶ τῶν ἄλλων ἐλευθερώσεως. ἧς μάλιστα μὲν
              μετασχόντες καὶ αὐτοὶ ἐμμείνατε τοῖς ὅρκοις· εἰ δὲ μή, ἅπερ καὶ πρότερον ἤδη
              προυκαλεσάμεθα, ἡσυχίαν ἄγετε νεμόμενοι τὰ ὑμέτερα αὐτῶν, καὶ ἔστε μηδὲ μεθ’ ἑτέρων,
              δέχεσθε δὲ ἀμφοτέρους φίλους, ἐπὶ πολέμῳ δὲ μηδετέρους. καὶ τάδε ἡμῖν ἀρκέσει.’ </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.72" n="2">
              <p>ὁ μὲν Ἀρχίδαμος τοσαῦτα εἶπεν· οἱ δὲ Πλαταιῶν πρέσβεις ἀκούσαντες ταῦτα ἐσῆλθον ἐς
              τὴν πόλιν, καὶ τῷ πλήθει τὰ ῥηθέντα κοινώσαντες ἀπεκρίναντο αὐτῷ ὅτι ἀδύνατα σφίσιν
              εἴη ποιεῖν ἃ προκαλεῖται ἄνευ Ἀθηναίων (παῖδες γὰρ σφῶν καὶ γυναῖκες παρ’ ἐκείνοις
              εἶεν), δεδιέναι δὲ καὶ περὶ τῇ πάσῃ πόλει μὴ ἐκείνων ἀποχωρησάντων Ἀθηναῖοι ἐλθόντες
              σφίσιν οὐκ ἐπιτρέπωσιν, ἢ Θηβαῖοι, ὡς ἔνορκοι ὄντες κατὰ τὸ ἀμφοτέρους δέχεσθαι, αὖθις
              σφῶν τὴν πόλιν πειράσωσι καταλαβεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.72" n="3">
              <p>ὁ δὲ θαρσύνων αὐτοὺς πρὸς ταῦτα ἔφη· ‘ὑμεῖς δὲ πόλιν μὲν καὶ οἰκίας ἡμῖν παράδοτε
              τοῖς Λακεδαιμονίοις, καὶ γῆς ὅρους ἀποδείξατε καὶ δένδρα ἀριθμῷ τὰ ὑμέτερα καὶ ἄλλο εἴ
              τι δυνατὸν ἐς ἀριθμὸν ἐλθεῖν· αὐτοὶ δὲ μεταχωρήσατε ὅποι βούλεσθε, ἕως ἂν ὁ πόλεμος ᾖ· 
              ἐπειδὰν δὲ παρέλθῃ, ἀποδώσομεν ὑμῖν ἃ ἂν παραλάβωμεν. μέχρι δὲ τοῦδε ἕξομεν
              παρακαταθήκην, ἐργαζόμενοι καὶ φορὰν φέροντες ἣ ἂν ὑμῖν μέλλῃ ἱκανὴ ἔσεσθαι.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="73">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.73" n="1">
              <p> οἱ δ’ ἀκούσαντες ἐσῆλθον αὖθις ἐς τὴν πόλιν, καὶ βουλευσάμενοι μετὰ τοῦ πλήθους
              ἔλεξαν ὅτι βούλονται ἃ προκαλεῖται Ἀθηναίοις κοινῶσαι πρῶτον, καὶ ἢν πείθωσιν αὐτούς,
              ποιεῖν ταῦτα· μέχρι δὲ τούτου σπείσασθαι σφίσιν ἐκέλευον καὶ τὴν γῆν μὴ δῃοῦν. ὁ δὲ
              ἡμέρας τε ἐσπείσατο ἐν αἷς εἰκὸς ἦν κομισθῆναι, καὶ τὴν γῆν οὐκ ἔτεμνεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.73" n="2">
              <p>ἐλθόντες δὲ οἱ [Πλαταιῆς ] πρέσβεις ὡς τοὺς Ἀθηναίους καὶ βουλευσάμενοι μετ’ αὐτῶν
              πάλιν ἦλθον ἀπαγγέλλοντες τοῖς ἐν τῇ πόλει τοιάδε· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.73" n="3">
              <p>‘οὔτ’ ἐν τῷ πρὸ τοῦ χρόνῳ, ὦ ἄνδρες Πλαταιῆς, ἀφ’ οὗ ξύμμαχοι ἐγενόμεθα, Ἀθηναῖοί
              φασιν ἐν οὐδενὶ ὑμᾶς προέσθαι ἀδικουμένους οὔτε νῦν περιόψεσθαι, βοηθήσειν δὲ κατὰ
              δύναμιν. ἐπισκήπτουσί τε ὑμῖν πρὸς τῶν ὅρκων οὓς οἱ πατέρες ὤμοσαν μηδὲν νεωτερίζειν
              περὶ τὴν ξυμμαχίαν.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="74">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.74" n="1">
              <p> τοιαῦτα τῶν πρέσβεων ἀπαγγειλάντων οἱ Πλαταιῆς ἐβουλεύσαντο Ἀθηναίους μὴ προδιδόναι,
              ἀλλ’ ἀνέχεσθαι καὶ γῆν τεμνομένην, εἰ δεῖ, ὁρῶντας καὶ ἄλλο πάσχοντας ὅτι ἂν ξυμβαίνῃ· 
              ἐξελθεῖν τε μηδένα ἔτι, ἀλλ’ ἀπὸ τοῦ τείχους ἀποκρίνασθαι ὅτι ἀδύνατα σφίσι ποιεῖν
              ἐστὶν ἃ Λακεδαιμόνιοι προκαλοῦνται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.74" n="2">
              <p>ὡς δὲ ἀπεκρίναντο, ἐντεῦθεν δὴ πρῶτον μὲν ἐς ἐπιμαρτυρίαν καὶ θεῶν καὶ ἡρώων τῶν
              ἐγχωρίων Ἀρχίδαμος ὁ βασιλεὺς κατέστη, λέγων ὧδε· ‘θεοὶ ὅσοι γῆν τὴν Πλαταιίδα ἔχετε
              καὶ ἥρωες, ξυνίστορές ἐστε ὅτι οὔτε τὴν ἀρχὴν ἀδίκως, ἐκλιπόντων δὲ τῶνδε προτέρων τὸ
              ξυνώμοτον, ἐπὶ γῆν τήνδε ἤλθομεν, ἐν ᾗ οἱ πατέρες ἡμῶν εὐξάμενοι ὑμῖν Μήδων ἐκράτησαν
              καὶ παρέσχετε αὐτὴν εὐμενῆ ἐναγωνίσασθαι τοῖς Ἕλλησιν, οὔτε νῦν, ἤν τι ποιῶμεν,
              ἀδικήσομεν· προκαλεσάμενοι γὰρ πολλὰ καὶ εἰκότα οὐ τυγχάνομεν. ξυγγνώμονες δὲ ἔστε τῆς
              μὲν ἀδικίας κολάζεσθαι τοῖς ὑπάρχουσι προτέροις, τῆς δὲ τιμωρίας τυγχάνειν τοῖς
              ἐπιφέρουσι νομίμως.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="75">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.75" n="1">
              <p rend="align(indent)">τοσαῦτα ἐπιθειάσας καθίστη ἐς πόλεμον τὸν στρατόν, καὶ
              πρῶτον μὲν περιεσταύρωσαν αὐτοὺς τοῖς δένδρεσιν ἃ ἔκοψαν, τοῦ μηδένα ἐπεξιέναι, ἔπειτα
              χῶμα ἔχουν πρὸς τὴν πόλιν, ἐλπίζοντες ταχίστην αἵρεσιν ἔσεσθαι αὐτῶν στρατεύματος
              τοσούτου ἐργαζομένου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.75" n="2">
              <p>ξύλα μὲν οὖν τέμνοντες ἐκ τοῦ Κιθαιρῶνος παρῳκοδόμουν ἑκατέρωθεν, φορμηδὸν ἀντὶ
              τοίχων τιθέντες, ὅπως μὴ διαχέοιτο ἐπὶ πολὺ τὸ χῶμα· ἐφόρουν δὲ ὕλην ἐς αὐτὸ καὶ
              λίθους καὶ γῆν καὶ εἴ τι ἄλλο ἁνύτειν μέλλοι ἐπιβαλλόμενον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.75" n="3">
              <p>ἡμέρας δὲ ἔχουν † ἑβδομήκοντα † καὶ νύκτας ξυνεχῶς, διῃρημένοι κατ’ ἀναπαύλας, ὥστε
              τοὺς μὲν φέρειν, τοὺς δὲ ὕπνον τε καὶ σῖτον αἱρεῖσθαι· Λακεδαιμονίων τε οἱ ξεναγοὶ
              ἑκάστης πόλεως ξυνεφεστῶτες ἠνάγκαζον ἐς τὸ ἔργον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.75" n="4">
              <p>οἱ δὲ Πλαταιῆς ὁρῶντες τὸ χῶμα αἰρόμενον, ξύλινον τεῖχος ξυνθέντες καὶ ἐπιστήσαντες
              τῷ ἑαυτῶν τείχει ᾗ προσεχοῦτο, ἐσῳκοδόμουν ἐς αὐτὸ πλίνθους ἐκ τῶν ἐγγὺς οἰκιῶν
              καθαιροῦντες. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.75" n="5">
              <p>ξύνδεσμος δ’ ἦν αὐτοῖς τὰ ξύλα, τοῦ μὴ ὑψηλὸν γιγνόμενον ἀσθενὲς εἶναι τὸ οἰκοδόμημα,
              καὶ προκαλύμματα εἶχε δέρσεις καὶ διφθέρας, ὥστε τοὺς ἐργαζομένους καὶ τὰ ξύλα μήτε
              πυρφόροις οἰστοῖς βάλλεσθαι ἐν ἀσφαλείᾳ τε εἶναι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.75" n="6">
              <p>ᾔρετο δὲ τὸ ὕψος τοῦ τείχους μέγα, καὶ τὸ χῶμα οὐ σχολαίτερον ἀντανῄει αὐτῷ. καὶ οἱ
              Πλαταιῆς τοιόνδε τι ἐπινοοῦσιν· διελόντες τοῦ τείχους ᾗ προσέπιπτε τὸ χῶμα ἐσεφόρουν
              τὴν γῆν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="76">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.76" n="1">
              <p> οἱ δὲ Πελοποννήσιοι αἰσθόμενοι ἐν ταρσοῖς καλάμου πηλὸν ἐνίλλοντες ἐσέβαλλον ἐς τὸ
              διῃρημένον, ὅπως μὴ διαχεόμενον ὥσπερ ἡ γῆ φοροῖτο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.76" n="2">
              <p>οἱ δὲ ταύτῃ ἀποκλῃόμενοι τοῦτο μὲν ἐπέσχον, ὑπόνομον δὲ ἐκ τῆς πόλεως ὀρύξαντες καὶ
              ξυντεκμηράμενοι ὑπὸ τὸ χῶμα ὑφεῖλκον αὖθις παρὰ σφᾶς τὸν χοῦν· καὶ ἐλάνθανον ἐπὶ πολὺ
              τοὺς ἔξω, ὥστε ἐπιβάλλοντας ἧσσον ἁνύτειν ὑπαγομένου αὐτοῖς κάτωθεν τοῦ χώματος καὶ
              ἱζάνοντος αἰεὶ ἐπὶ τὸ κενούμενον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.76" n="3">
              <p>δεδιότες δὲ μὴ οὐδ’ οὕτω δύνωνται ὀλίγοι πρὸς πολλοὺς ἀντέχειν, προσεπεξηῦρον τόδε· 
              τὸ μὲν μέγα οἰκοδόμημα ἐπαύσαντο ἐργαζόμενοι τὸ κατὰ τὸ χῶμα, ἔνθεν δὲ καὶ ἔνθεν αὐτοῦ
              ἀρξάμενοι ἀπὸ τοῦ βραχέος τείχους ἐκ τοῦ ἐντὸς μηνοειδὲς ἐς τὴν πόλιν ἐσῳκοδόμουν,
              ὅπως, εἰ τὸ μέγα τεῖχος ἁλίσκοιτο, τοῦτ’ ἀντέχοι, καὶ δέοι τοὺς ἐναντίους αὖθις πρὸς
              αὐτὸ χοῦν καὶ προχωροῦντας ἔσω διπλάσιόν τε πόνον ἔχειν καὶ ἐν ἀμφιβόλῳ μᾶλλον
              γίγνεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.76" n="4">
              <p>ἅμα δὲ τῇ χώσει καὶ μηχανὰς προσῆγον οἱ Πελοποννήσιοι τῇ πόλει, μίαν μὲν ἣ τοῦ
              μεγάλου οἰκοδομήματος κατὰ τὸ χῶμα προσαχθεῖσα ἐπὶ μέγα τε κατέσεισε καὶ τοὺς Πλαταιᾶς
              ἐφόβησεν, ἄλλας δὲ ἄλλῃ τοῦ τείχους, ἃς βρόχους τε περιβάλλοντες ἀνέκλων οἱ Πλαταιῆς,
              καὶ δοκοὺς μεγάλας ἀρτήσαντες ἁλύσεσι μακραῖς σιδηραῖς ἀπὸ τῆς τομῆς ἑκατέρωθεν ἀπὸ
              κεραιῶν δύο ἐπικεκλιμένων καὶ ὑπερτεινουσῶν ὑπὲρ τοῦ τείχους ἀνελκύσαντες ἐγκαρσίας,
              ὁπότε προσπεσεῖσθαί πῃ μέλλοι ἡ μηχανή, ἀφίεσαν τὴν δοκὸν χαλαραῖς ταῖς ἁλύσεσι καὶ οὐ
              διὰ χειρὸς ἔχοντες, ἡ δὲ ῥύμῃ ἐμπίπτουσα ἀπεκαύλιζε τὸ προῦχον τῆς ἐμβολῆς. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="77">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.77" n="1">
              <p rend="align(indent)">μετὰ δὲ τοῦτο οἱ Πελοποννήσιοι, ὡς αἵ τε μηχαναὶ οὐδὲν
              ὠφέλουν καὶ τῷ χώματι τὸ ἀντιτείχισμα ἐγίγνετο, νομίσαντες ἄπορον εἶναι ἀπὸ τῶν
              παρόντων δεινῶν ἑλεῖν τὴν πόλιν πρὸς τὴν περιτείχισιν παρεσκευάζοντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.77" n="2">
              <p>πρότερον δὲ πυρὶ ἔδοξεν αὐτοῖς πειρᾶσαι εἰ δύναιντο πνεύματος γενομένου ἐπιφλέξαι τὴν
              πόλιν οὖσαν οὐ μεγάλην· πᾶσαν γὰρ δὴ ἰδέαν ἐπενόουν, εἴ πως σφίσιν ἄνευ δαπάνης καὶ
              πολιορκίας προσαχθείη. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.77" n="3">
              <p>φοροῦντες δὲ ὕλης φακέλους παρέβαλον ἀπὸ τοῦ χώματος ἐς τὸ μεταξὺ πρῶτον τοῦ τείχους
              καὶ τῆς προσχώσεως, ταχὺ δὲ πλήρους γενομένου διὰ πολυχειρίαν ἐπιπαρένησαν καὶ τῆς
              ἄλλης πόλεως ὅσον ἐδύναντο ἀπὸ τοῦ μετεώρου πλεῖστον ἐπισχεῖν, ἐμβαλόντες δὲ πῦρ ξὺν
              θείῳ καὶ πίσσῃ ἧψαν τὴν ὕλην. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.77" n="4">
              <p>καὶ ἐγένετο φλὸξ τοσαύτη ὅσην οὐδείς πω ἔς γε ἐκεῖνον τὸν χρόνον χειροποίητον εἶδεν· 
              ἤδη γὰρ ἐν ὄρεσιν ὕλη τριφθεῖσα ὑπ’ ἀνέμων πρὸς αὑτὴν ἀπὸ ταὐτομάτου πῦρ καὶ φλόγα ἀπ᾽
              αὐτοῦ ἀνῆκεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.77" n="5">
              <p>τοῦτο δὲ μέγα τε ἦν καὶ τοὺς Πλαταιᾶς τἆλλα διαφυγόντας ἐλαχίστου ἐδέησε διαφθεῖραι· 
              ἐντὸς γὰρ πολλοῦ χωρίου τῆς πόλεως οὐκ ἦν πελάσαι, πνεῦμά τε εἰ ἐπεγένετο αὐτῇ
              ἐπίφορον, ὅπερ καὶ ἤλπιζον οἱ ἐναντίοι, οὐκ ἂν διέφυγον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.77" n="6">
              <p>νῦν δὲ καὶ τόδε λέγεται ξυμβῆναι, ὕδωρ [ἐξ οὐρανοῦ] πολὺ καὶ βροντὰς γενομένας σβέσαι
              τὴν φλόγα καὶ οὕτω παυσθῆναι τὸν κίνδυνον. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="78">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.78" n="1">
              <p rend="align(indent)">οἱ δὲ Πελοποννήσιοι ἐπειδὴ καὶ τούτου διήμαρτον, μέρος
              μέν τι καταλιπόντες τοῦ στρατοῦ, τὸ δὲ πλέον ἀφέντες περιετείχιζον τὴν πόλιν κύκλῳ,
              διελόμενοι κατὰ πόλεις τὸ χωρίον· τάφρος δὲ ἐντός τε ἦν καὶ ἔξωθεν ἐξ ἧς
              ἐπλινθεύσαντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.78" n="2">
              <p>καὶ ἐπειδὴ πᾶν ἐξείργαστο περὶ ἀρκτούρου ἐπιτολάς, καταλιπόντες φυλακὰς τοῦ ἡμίσεος
              τείχους (τὸ δὲ ἥμισυ Βοιωτοὶ ἐφύλασσον) ἀνεχώρησαν τῷ στρατῷ καὶ διελύθησαν κατὰ
              πόλεις. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.78" n="3">
              <p>Πλαταιῆς δὲ παῖδας μὲν καὶ γυναῖκας καὶ τοὺς πρεσβυτάτους τε καὶ πλῆθος τὸ ἀχρεῖον
              τῶν ἀνθρώπων πρότερον ἐκκεκομισμένοι ἦσαν ἐς τὰς Ἀθήνας, αὐτοὶ δὲ ἐπολιορκοῦντο
              ἐγκαταλελειμμένοι τετρακόσιοι, Ἀθηναίων δὲ ὀγδοήκοντα, γυναῖκες δὲ δέκα καὶ ἑκατὸν
              σιτοποιοί. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.78" n="4">
              <p>τοσοῦτοι ἦσαν οἱ ξύμπαντες ὅτε ἐς τὴν πολιορκίαν καθίσταντο, καὶ ἄλλος οὐδεὶς ἦν ἐν
              τῷ τείχει οὔτε δοῦλος οὔτ’ ἐλεύθερος. τοιαύτη μὲν ἡ Πλαταιῶν πολιορκία κατεσκευάσθη.
              </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="79">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.79" n="1">
              <p rend="align(indent)">τοῦ δ’ αὐτοῦ θέρους καὶ ἅμα τῇ τῶν Πλαταιῶν ἐπιστρατείᾳ
              Ἀθηναῖοι δισχιλίοις ὁπλίταις ἑαυτῶν καὶ ἱππεῦσι διακοσίοις ἐπεστράτευσαν ἐπὶ Χαλκιδέας
              τοὺς ἐπὶ Θρᾴκης καὶ Βοττιαίους ἀκμάζοντος τοῦ σίτου· ἐστρατήγει δὲ Ξενοφῶν ὁ Εὐριπίδου
              τρίτος αὐτός. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.79" n="2">
              <p>ἐλθόντες δὲ ὑπὸ Σπάρτωλον τὴν Βοττικὴν τὸν σῖτον διέφθειραν. ἐδόκει δὲ καὶ
              προσχωρήσειν ἡ πόλις ὑπό τινων ἔνδοθεν πρασσόντων. προσπεμψάντων δὲ ἐς Ὄλυνθον τῶν οὐ
              ταὐτὰ βουλομένων ὁπλῖταί τε ἦλθον καὶ στρατιὰ ἐς φυλακήν· ἧς ἐπεξελθούσης ἐκ τῆς
              Σπαρτώλου ἐς μάχην καθίστανται οἱ Ἀθηναῖοι ὑπ’ αὐτῇ τῇ πόλει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.79" n="3">
              <p>καὶ οἱ μὲν ὁπλῖται τῶν Χαλκιδέων καὶ ἐπίκουροί τινες μετ’ αὐτῶν νικῶνται ὑπὸ τῶν
              Ἀθηναίων καὶ ἀναχωροῦσιν ἐς τὴν Σπάρτωλον, οἱ δὲ ἱππῆς τῶν Χαλκιδέων καὶ ψιλοὶ νικῶσι
              τοὺς τῶν Ἀθηναίων ἱππέας καὶ ψιλούς· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.79" n="4">
              <p>εἶχον δέ τινας οὐ πολλοὺς πελταστὰς ἐκ τῆς Κρουσίδος γῆς καλουμένης. ἄρτι δὲ τῆς
              μάχης γεγενημένης ἐπιβοηθοῦσιν ἄλλοι πελτασταὶ ἐκ τῆς Ὀλύνθου. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.79" n="5">
              <p>καὶ οἱ ἐκ τῆς Σπαρτώλου ψιλοὶ ὡς εἶδον, θαρσήσαντες τοῖς τε προσγιγνομένοις καὶ ὅτι
              πρότερον οὐχ ἥσσηντο, ἐπιτίθενται αὖθις μετὰ τῶν Χαλκιδέων ἱππέων καὶ τῶν
              προσβοηθησάντων τοῖς Ἀθηναίοις· καὶ ἀναχωροῦσι πρὸς τὰς δύο τάξεις ἃς κατέλιπον παρὰ
              τοῖς σκευοφόροις. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.79" n="6">
              <p>καὶ ὁπότε μὲν ἐπίοιεν οἱ Ἀθηναῖοι, ἐνεδίδοσαν, ἀναχωροῦσι δ’ ἐνέκειντο καὶ
              ἐσηκόντιζον. οἵ τε ἱππῆς τῶν Χαλκιδέων προσιππεύοντες ᾗ δοκοίη προσέβαλλον, καὶ οὐχ
              ἥκιστα φοβήσαντες ἔτρεψαν τοὺς Ἀθηναίους καὶ ἐπεδίωξαν ἐπὶ πολύ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.79" n="7">
              <p>καὶ οἱ μὲν Ἀθηναῖοι ἐς τὴν Ποτείδαιαν καταφεύγουσι, καὶ ὕστερον τοὺς νεκροὺς
              ὑποσπόνδους κομισάμενοι ἐς τὰς Ἀθήνας ἀναχωροῦσι τῷ περιόντι τοῦ στρατοῦ· ἀπέθανον δὲ
              αὐτῶν τριάκοντα καὶ τετρακόσιοι καὶ οἱ στρατηγοὶ πάντες. οἱ δὲ Χαλκιδῆς καὶ Βοττιαῖοι
              τροπαῖόν τε ἔστησαν καὶ τοὺς νεκροὺς τοὺς αὑτῶν ἀνελόμενοι διελύθησαν κατὰ πόλεις.
              </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="80">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="1">
              <p rend="align(indent)">τοῦ δ’ αὐτοῦ θέρους, οὐ πολλῷ ὕστερον τούτων,
              Ἀμπρακιῶται καὶ Χάονες βουλόμενοι Ἀκαρνανίαν τὴν πᾶσαν καταστρέψασθαι καὶ Ἀθηναίων
              ἀποστῆσαι πείθουσι Λακεδαιμονίους ναυτικόν τε παρασκευάσασθαι ἐκ τῆς ξυμμαχίδος καὶ
              ὁπλίτας χιλίους πέμψαι ἐπ’ Ἀκαρνανίαν, λέγοντες ὅτι, ἢν ναυσὶ καὶ πεζῷ ἅμα μετὰ σφῶν
              ἔλθωσιν, ἀδυνάτων ὄντων ξυμβοηθεῖν τῶν ἀπὸ θαλάσσης Ἀκαρνάνων ῥᾳδίως Ἀκαρνανίαν
              σχόντες καὶ τῆς Ζακύνθου καὶ Κεφαλληνίας κρατήσουσι, καὶ ὁ περίπλους οὐκέτι ἔσοιτο
              Ἀθηναίοις ὁμοίως περὶ Πελοπόννησον· ἐλπίδα δ’ εἶναι καὶ Ναύπακτον λαβεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="2">
              <p>οἱ δὲ Λακεδαιμόνιοι πεισθέντες Κνῆμον μὲν ναύαρχον ἔτι ὄντα καὶ τοὺς ὁπλίτας ἐπὶ
              ναυσὶν ὀλίγαις εὐθὺς πέμπουσι, τῷ δὲ ναυτικῷ περιήγγειλαν παρασκευασαμένῳ ὡς τάχιστα
              πλεῖν ἐς Λευκάδα. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="3">
              <p>ἦσαν δὲ Κορίνθιοι ξυμπροθυμούμενοι μάλιστα τοῖς Ἀμπρακιώταις ἀποίκοις οὖσιν. καὶ τὸ
              μὲν ναυτικὸν ἔκ τε Κορίνθου καὶ Σικυῶνος καὶ τῶν ταύτῃ χωρίων ἐν παρασκευῇ ἦν, τὸ δ᾽
              ἐκ Λευκάδος καὶ Ἀνακτορίου καὶ Ἀμπρακίας πρότερον ἀφικόμενον ἐν Λευκάδι περιέμενεν.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="4">
              <p>Κνῆμος δὲ καὶ οἱ μετ’ αὐτοῦ χίλιοι ὁπλῖται ἐπειδὴ ἐπεραιώθησαν λαθόντες Φορμίωνα, ὃς
              ἦρχε τῶν εἴκοσι νεῶν τῶν Ἀττικῶν αἳ περὶ Ναύπακτον ἐφρούρουν, εὐθὺς παρεσκευάζοντο τὴν
              κατὰ γῆν στρατείαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="5">
              <p>καὶ αὐτῷ παρῆσαν Ἑλλήνων μὲν Ἀμπρακιῶται καὶ Λευκάδιοι καὶ Ἀνακτόριοι καὶ οὓς αὐτὸς
              ἔχων ἦλθε χίλιοι Πελοποννησίων, βάρβαροι δὲ Χάονες χίλιοι ἀβασίλευτοι, ὧν ἡγοῦντο
              ἐπετησίῳ προστατείᾳ ἐκ τοῦ ἀρχικοῦ γένους Φώτιος καὶ Νικάνωρ. ξυνεστρατεύοντο δὲ μετὰ
              Χαόνων καὶ Θεσπρωτοὶ ἀβασίλευτοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="6">
              <p>Μολοσσοὺς δὲ ἦγε καὶ Ἀτιντᾶνας Σαβύλινθος ἐπίτροπος ὢν Θάρυπος τοῦ βασιλέως ἔτι
              παιδὸς ὄντος, καὶ Παραυαίους Ὄροιδος βασιλεύων. Ὀρέσται δὲ χίλιοι, ὧν ἐβασίλευεν
              Ἀντίοχος, μετὰ Παραυαίων ξυνεστρατεύοντο Ὀροίδῳ Ἀντιόχου ἐπιτρέψαντος. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="7">
              <p>ἔπεμψε δὲ καὶ Περδίκκας κρύφα τῶν Ἀθηναίων χιλίους Μακεδόνων, οἳ ὕστερον ἦλθον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.80" n="8">
              <p>τούτῳ τῷ στρατῷ ἐπορεύετο Κνῆμος οὐ περιμείνας τὸ ἀπὸ Κορίνθου ναυτικόν, καὶ διὰ τῆς
              Ἀργείας ἰόντες Λιμναίαν, κώμην ἀτείχιστον, ἐπόρθησαν. ἀφικνοῦνταί τε ἐπὶ Στράτον,
              πόλιν μεγίστην τῆς Ἀκαρνανίας, νομίζοντες, εἰ ταύτην πρώτην λάβοιεν, ῥᾳδίως σφίσι
              τἆλλα προσχωρήσειν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="81">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="1">
              <p rend="align(indent)">Ἀκαρνᾶνες δὲ αἰσθόμενοι κατά τε γῆν πολλὴν στρατιὰν
              ἐσβεβληκυῖαν ἔκ τε θαλάσσης ναυσὶν ἅμα τοὺς πολεμίους παρεσομένους, οὔτε ξυνεβοήθουν
              ἐφύλασσόν τε τὰ αὑτῶν ἕκαστοι, παρά τε Φορμίωνα ἔπεμπον κελεύοντες ἀμύνειν· ὁ δὲ
              ἀδύνατος ἔφη εἶναι ναυτικοῦ ἐκ Κορίνθου μέλλοντος ἐκπλεῖν Ναύπακτον ἐρήμην ἀπολιπεῖν.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="2">
              <p>οἱ δὲ Πελοποννήσιοι καὶ οἱ ξύμμαχοι τρία τέλη ποιήσαντες σφῶν αὐτῶν ἐχώρουν πρὸς τὴν
              τῶν Στρατίων πόλιν, ὅπως ἐγγὺς στρατοπεδευσάμενοι, εἰ μὴ λόγοις πείθοιεν, ἔργῳ
              πειρῷντο τοῦ τείχους. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="3">
              <p>καὶ μέσον μὲν ἔχοντες προσῇσαν Χάονες καὶ οἱ ἄλλοι βάρβαροι, ἐκ δεξιᾶς δ’ αὐτῶν
              Λευκάδιοι καὶ Ἀνακτόριοι καὶ οἱ μετὰ τούτων, ἐν ἀριστερᾷ δὲ Κνῆμος καὶ οἱ
              Πελοποννήσιοι καὶ Ἀμπρακιῶται· διεῖχον δὲ πολὺ ἀπ’ ἀλλήλων καὶ ἔστιν ὅτε οὐδὲ ἑωρῶντο.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="4">
              <p>καὶ οἱ μὲν Ἕλληνες τεταγμένοι τε προσῇσαν καὶ διὰ φυλακῆς ἔχοντες, ἕως
              ἐστρατοπεδεύσαντο ἐν ἐπιτηδείῳ· οἱ δὲ Χάονες σφίσι τε αὐτοῖς πιστεύοντες καὶ
              ἀξιούμενοι ὑπὸ τῶν ἐκείνῃ ἠπειρωτῶν μαχιμώτατοι εἶναι οὔτε ἐπέσχον τὸ στρατόπεδον
              καταλαβεῖν, χωρήσαντές τε ῥύμῃ μετὰ τῶν ἄλλων βαρβάρων ἐνόμισαν αὐτοβοεὶ ἂν τὴν πόλιν
              ἑλεῖν καὶ αὑτῶν τὸ ἔργον γενέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="5">
              <p>γνόντες δ’ αὐτοὺς οἱ Στράτιοι ἔτι προσιόντας καὶ ἡγησάμενοι, μεμονωμένων εἰ
              κρατήσειαν, οὐκ ἂν ἔτι σφίσι τοὺς Ἕλληνας ὁμοίως προσελθεῖν, προλοχίζουσι δὴ τὰ περὶ
              τὴν πόλιν ἐνέδραις, καὶ ἐπειδὴ ἐγγὺς ἦσαν, ἔκ τε τῆς πόλεως ὁμόσε χωρήσαντες καὶ ἐκ
              τῶν ἐνεδρῶν προσπίπτουσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="6">
              <p>καὶ ἐς φόβον καταστάντων διαφθείρονταί τε πολλοὶ τῶν Χαόνων, καὶ οἱ ἄλλοι βάρβαροι ὡς
              εἶδον αὐτοὺς ἐνδόντας, οὐκέτι ὑπέμειναν, ἀλλ’ ἐς φυγὴν κατέστησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="7">
              <p>τῶν δὲ Ἑλληνικῶν στρατοπέδων οὐδέτερον ᾔσθετο τῆς μάχης διὰ τὸ πολὺ προελθεῖν αὐτοὺς
              καὶ στρατόπεδον οἰηθῆναι καταληψομένους ἐπείγεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.81" n="8">
              <p>ἐπεὶ δ’ ἐνέκειντο φεύγοντες οἱ βάρβαροι, ἀνελάμβανόν τε αὐτοὺς καὶ ξυναγαγόντες τὰ
              στρατόπεδα ἡσύχαζον αὐτοῦ τὴν ἡμέραν, ἐς χεῖρας μὲν οὐκ ἰόντων σφίσι τῶν Στρατίων διὰ
              τὸ μήπω τοὺς ἄλλους Ἀκαρνᾶνας ξυμβεβοηθηκέναι, ἄπωθεν δὲ σφενδονώντων καὶ ἐς ἀπορίαν
              καθιστάντων· οὐ γὰρ ἦν ἄνευ ὅπλων κινηθῆναι. δοκοῦσι δὲ οἱ Ἀκαρνᾶνες κράτιστοι εἶναι
              τοῦτο ποιεῖν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="82">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.82" n="1">
              <p> ἐπειδὴ δὲ νὺξ ἐγένετο, ἀναχωρήσας ὁ Κνῆμος τῇ στρατιᾷ κατὰ τάχος ἐπὶ τὸν Ἄναπον
              ποταμόν, ὃς ἀπέχει σταδίους ὀγδοήκοντα Στράτου, τούς τε νεκροὺς κομίζεται τῇ ὑστεραίᾳ
              ὑποσπόνδους, καὶ Οἰνιαδῶν ξυμπαραγενομένων κατὰ φιλίαν ἀναχωρεῖ παρ’ αὐτοὺς πρὶν τὴν
              ξυμβοήθειαν ἐλθεῖν. κἀκεῖθεν ἐπ’ οἴκου ἀπῆλθον ἕκαστοι. οἱ δὲ Στράτιοι τροπαῖον
              ἔστησαν τῆς μάχης τῆς πρὸς τοὺς βαρβάρους. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="83">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.83" n="1">
              <p rend="align(indent)">τὸ δ’ ἐκ τῆς Κορίνθου καὶ τῶν ἄλλων ξυμμάχων τῶν ἐκ τοῦ
              Κρισαίου κόλπου ναυτικόν, ὃ ἔδει παραγενέσθαι τῷ Κνήμῳ, ὅπως μὴ ξυμβοηθῶσιν οἱ ἀπὸ
              θαλάσσης ἄνω Ἀκαρνᾶνες, οὐ παραγίγνεται, ἀλλ’ ἠναγκάσθησαν περὶ τὰς αὐτὰς ἡμέρας τῆς
              ἐν Στράτῳ μάχης ναυμαχῆσαι πρὸς Φορμίωνα καὶ τὰς εἴκοσι ναῦς τῶν Ἀθηναίων αἳ ἐφρούρουν
              ἐν Ναυπάκτῳ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.83" n="2">
              <p>ὁ γὰρ Φορμίων παραπλέοντας αὐτοὺς ἔξω τοῦ κόλπου ἐτήρει, βουλόμενος ἐν τῇ εὐρυχωρίᾳ
              ἐπιθέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.83" n="3">
              <p>οἱ δὲ Κορίνθιοι καὶ οἱ ξύμμαχοι ἔπλεον μὲν οὐχ ὡς ἐπὶ ναυμαχίᾳ, ἀλλὰ στρατιωτικώτερον
              παρεσκευασμένοι ἐς τὴν Ἀκαρνανίαν καὶ οὐκ ἂν οἰόμενοι πρὸς ἑπτὰ καὶ τεσσαράκοντα ναῦς
              τὰς σφετέρας τολμῆσαι τοὺς Ἀθηναίους εἴκοσι ταῖς ἑαυτῶν ναυμαχίαν ποιήσασθαι· ἐπειδὴ
              μέντοι ἀντιπαραπλέοντάς τε ἑώρων αὐτούς, παρὰ γῆν σφῶν κομιζομένων, καὶ ἐκ Πατρῶν τῆς
              Ἀχαΐας πρὸς τὴν ἀντιπέρας ἤπειρον διαβάλλοντες ἐπ’ Ἀκαρνανίας κατεῖδον τοὺς Ἀθηναίους
              ἀπὸ τῆς Χαλκίδος καὶ τοῦ Εὐήνου ποταμοῦ προσπλέοντας σφίσι καὶ οὐκ ἔλαθον νυκτὸς
              ἀφορμισάμενοι, οὕτω δὴ ἀναγκάζονται ναυμαχεῖν κατὰ μέσον τὸν πορθμόν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.83" n="4">
              <p>στρατηγοὶ δὲ ἦσαν μὲν καὶ κατὰ πόλεις ἑκάστων οἳ παρεσκευάζοντο, Κορινθίων δὲ Μαχάων
              καὶ Ἰσοκράτης καὶ Ἀγαθαρχίδας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.83" n="5">
              <p>καὶ οἱ μὲν Πελοποννήσιοι ἐτάξαντο κύκλον τῶν νεῶν ὡς μέγιστον οἷοί τ’ ἦσαν μὴ
              διδόντες διέκπλουν, τὰς πρῴρας μὲν ἔξω, ἔσω δὲ τὰς πρύμνας, καὶ τά τε λεπτὰ πλοῖα ἃ
              ξυνέπλει ἐντὸς ποιοῦνται καὶ πέντε ναῦς τὰς ἄριστα πλεούσας, ὅπως ἐκπλέοιεν διὰ
              βραχέος παραγιγνόμενοι, εἴ πῃ προσπίπτοιεν οἱ ἐναντίοι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="84">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.84" n="1">
              <p> οἱ δ’ Ἀθηναῖοι κατὰ μίαν ναῦν τεταγμένοι περιέπλεον αὐτοὺς κύκλῳ καὶ ξυνῆγον ἐς
              ὀλίγον, ἐν χρῷ αἰεὶ παραπλέοντες καὶ δόκησιν παρέχοντες αὐτίκα ἐμβαλεῖν· προείρητο δ᾽
              αὐτοῖς ὑπὸ Φορμίωνος μὴ ἐπιχειρεῖν πρὶν ἂν αὐτὸς σημήνῃ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.84" n="2">
              <p>ἤλπιζε γὰρ αὐτῶν οὐ μενεῖν τὴν τάξιν, ὥσπερ ἐν γῇ πεζήν, ἀλλὰ ξυμπεσεῖσθαι πρὸς
              ἀλλήλας τὰς ναῦς καὶ τὰ πλοῖα ταραχὴν παρέξειν, εἴ τ’ ἐκπνεύσειεν ἐκ τοῦ κόλπου τὸ
              πνεῦμα, ὅπερ ἀναμένων τε περιέπλει καὶ εἰώθει γίγνεσθαι ἐπὶ τὴν ἕω, οὐδένα χρόνον
              ἡσυχάσειν αὐτούς· καὶ τὴν ἐπιχείρησιν ἐφ’ ἑαυτῷ τε ἐνόμιζεν εἶναι, ὁπόταν βούληται,
              τῶν νεῶν ἄμεινον πλεουσῶν, καὶ τότε καλλίστην γίγνεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.84" n="3">
              <p>ὡς δὲ τό τε πνεῦμα κατῄει καὶ αἱ νῆες ἐν ὀλίγῳ ἤδη οὖσαι ὑπ’ ἀμφοτέρων, τοῦ τε ἀνέμου
              τῶν τε πλοίων, ἅμα προσκειμένων ἐταράσσοντο, καὶ ναῦς τε νηὶ προσέπιπτε καὶ τοῖς
              κοντοῖς διεωθοῦντο, βοῇ τε χρώμενοι καὶ πρὸς ἀλλήλους ἀντιφυλακῇ τε καὶ λοιδορίᾳ οὐδὲν
              κατήκουον οὔτε τῶν παραγγελλομένων οὔτε τῶν κελευστῶν, καὶ τὰς κώπας ἀδύνατοι ὄντες ἐν
              κλύδωνι ἀναφέρειν ἄνθρωποι ἄπειροι τοῖς κυβερνήταις ἀπειθεστέρας τὰς ναῦς παρεῖχον,
              τότε δὴ κατὰ τὸν καιρὸν τοῦτον σημαίνει, καὶ οἱ Ἀθηναῖοι προσπεσόντες πρῶτον μὲν
              καταδύουσι τῶν στρατηγίδων νεῶν μίαν, ἔπειτα δὲ καὶ τὰς ἄλλας ᾗ χωρήσειαν διέφθειρον,
              καὶ κατέστησαν ἐς ἀλκὴν μὲν μηδένα τρέπεσθαι αὐτῶν ὑπὸ τῆς ταραχῆς, φεύγειν δὲ ἐς
              Πάτρας καὶ Δύμην τῆς Ἀχαΐας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.84" n="4">
              <p>οἱ δὲ Ἀθηναῖοι καταδιώξαντες καὶ ναῦς δώδεκα λαβόντες τούς τε ἄνδρας ἐξ αὐτῶν τοὺς
              πλείστους ἀνελόμενοι ἐς Μολύκρειον ἀπέπλεον, καὶ τροπαῖον στήσαντες ἐπὶ τῷ Ῥίῳ καὶ
              ναῦν ἀναθέντες τῷ Ποσειδῶνι ἀνεχώρησαν ἐς Ναύπακτον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.84" n="5">
              <p>παρέπλευσαν δὲ καὶ οἱ Πελοποννήσιοι εὐθὺς ταῖς περιλοίποις τῶν νεῶν ἐκ τῆς Δύμης καὶ
              Πατρῶν ἐς Κυλλήνην τὸ Ἠλείων ἐπίνειον· καὶ ἀπὸ Λευκάδος Κνῆμος καὶ αἱ ἐκείνων νῆες, ἃς
              ἔδει ταύταις ξυμμεῖξαι, ἀφικνοῦνται μετὰ τὴν ἐν Στράτῳ μάχην ἐς τὴν Κυλλήνην. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="85">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.85" n="1">
              <p rend="align(indent)">πέμπουσι δὲ καὶ οἱ Λακεδαιμόνιοι τῷ Κνήμῳ ξυμβούλους
              ἐπὶ τὰς ναῦς Τιμοκράτη καὶ Βρασίδαν καὶ Λυκόφρονα, κελεύοντες ἄλλην ναυμαχίαν βελτίω
              παρασκευάζεσθαι καὶ μὴ ὑπ’ ὀλίγων νεῶν εἴργεσθαι τῆς θαλάσσης. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.85" n="2">
              <p>ἐδόκει γὰρ αὐτοῖς ἄλλως τε καὶ πρῶτον ναυμαχίας πειρασαμένοις πολὺς ὁ παράλογος
              εἶναι, καὶ οὐ τοσούτῳ ᾤοντο σφῶν τὸ ναυτικὸν λείπεσθαι, γεγενῆσθαι δέ τινα μαλακίαν,
              οὐκ ἀντιτιθέντες τὴν Ἀθηναίων ἐκ πολλοῦ ἐμπειρίαν τῆς σφετέρας δι’  ὀλίγου μελέτης.
              ὀργῇ οὖν ἀπέστελλον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.85" n="3">
              <p>οἱ δὲ ἀφικόμενοι μετὰ τοῦ Κνήμου ναῦς τε προσπεριήγγειλαν κατὰ πόλεις καὶ τὰς
              προϋπαρχούσας ἐξηρτύοντο ὡς ἐπὶ ναυμαχίαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.85" n="4">
              <p>πέμπει δὲ καὶ ὁ Φορμίων ἐς τὰς Ἀθήνας τήν τε παρασκευὴν αὐτῶν ἀγγελοῦντας καὶ περὶ
              τῆς ναυμαχίας ἣν ἐνίκησαν φράσοντας, καὶ κελεύων αὑτῷ ναῦς ὅτι πλείστας διὰ τάχους
              ἀποστεῖλαι, ὡς καθ’ ἡμέραν ἑκάστην ἐλπίδος οὔσης αἰεὶ ναυμαχήσειν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.85" n="5">
              <p>οἱ δὲ ἀποπέμπουσιν εἴκοσι ναῦς αὐτῷ, τῷ δὲ κομίζοντι αὐτὰς προσεπέστειλαν ἐς Κρήτην
              πρῶτον ἀφικέσθαι. Νικίας γὰρ Κρὴς Γορτύνιος πρόξενος ὢν πείθει αὐτοὺς ἐπὶ Κυδωνίαν
              πλεῦσαι, φάσκων προσποιήσειν αὐτὴν οὖσαν πολεμίαν· ἐπῆγε δὲ Πολιχνίταις χαριζόμενος
              ὁμόροις τῶν Κυδωνιατῶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.85" n="6">
              <p>καὶ ὁ μὲν λαβὼν τὰς ναῦς ᾤχετο ἐς Κρήτην, καὶ μετὰ τῶν Πολιχνιτῶν ἐδῄου τὴν γῆν τῶν
              Κυδωνιατῶν, καὶ ὑπ’ ἀνέμων καὶ ἀπλοίας ἐνδιέτριψεν οὐκ ὀλίγον χρόνον· </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="86">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.86" n="1">
              <p> οἱ δ’ ἐν τῇ Κυλλήνῃ Πελοποννήσιοι, ἐν τούτῳ ἐν ᾧ οἱ Ἀθηναῖοι περὶ Κρήτην κατείχοντο,
              παρεσκευασμένοι ὡς ἐπὶ ναυμαχίαν παρέπλευσαν ἐς Πάνορμον τὸν Ἀχαϊκόν, οὗπερ αὐτοῖς ὁ
              κατὰ γῆν στρατὸς τῶν Πελοποννησίων προσεβεβοηθήκει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.86" n="2">
              <p>παρέπλευσε δὲ καὶ ὁ Φορμίων ἐπὶ τὸ Ῥίον τὸ Μολυκρικὸν καὶ ὡρμίσατο ἔξω αὐτοῦ ναυσὶν
              εἴκοσιν, αἷσπερ καὶ ἐναυμάχησεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.86" n="3">
              <p>ἦν δὲ τοῦτο μὲν τὸ Ῥίον φίλιον τοῖς Ἀθηναίοις, τὸ δ’ ἕτερον Ῥίον ἐστὶν ἀντιπέρας, τὸ
              ἐν τῇ Πελοποννήσῳ· διέχετον δὲ ἀπ’ ἀλλήλων σταδίους μάλιστα ἑπτὰ τῆς θαλάσσης, τοῦ δὲ
              Κρισαίου κόλπου στόμα τοῦτό ἐστιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.86" n="4">
              <p>ἐπὶ οὖν τῷ Ῥίῳ τῷ Ἀχαϊκῷ οἱ Πελοποννήσιοι, ἀπέχοντι οὐ πολὺ τοῦ Πανόρμου, ἐν ᾧ αὐτοῖς
              ὁ πεζὸς ἦν, ὡρμίσαντο καὶ αὐτοὶ ναυσὶν ἑπτὰ καὶ ἑβδομήκοντα, ἐπειδὴ καὶ τοὺς Ἀθηναίους
              εἶδον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.86" n="5">
              <p>καὶ ἐπὶ μὲν ἓξ ἢ ἑπτὰ ἡμέρας ἀνθώρμουν ἀλλήλοις μελετῶντές τε καὶ παρασκευαζόμενοι
              τὴν ναυμαχίαν, γνώμην ἔχοντες οἱ μὲν μὴ ἐκπλεῖν ἔξω τῶν Ῥίων ἐς τὴν εὐρυχωρίαν,
              φοβούμενοι τὸ πρότερον πάθος, οἱ δὲ μὴ ἐσπλεῖν ἐς τὰ στενά, νομίζοντες πρὸς ἐκείνων
              εἶναι τὴν ἐν ὀλίγῳ ναυμαχίαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.86" n="6">
              <p>ἔπειτα ὁ Κνῆμος καὶ ὁ Βρασίδας καὶ οἱ ἄλλοι τῶν Πελοποννησίων στρατηγοί, βουλόμενοι
              ἐν τάχει τὴν ναυμαχίαν ποιῆσαι πρίν τι καὶ ἀπὸ τῶν Ἀθηναίων ἐπιβοηθῆσαι, ξυνεκάλεσαν
              τοὺς στρατιώτας πρῶτον, καὶ ὁρῶντες αὐτῶν τοὺς πολλοὺς διὰ τὴν προτέραν ἧσσαν
              φοβουμένους καὶ οὐ προθύμους ὄντας παρεκελεύσαντο καὶ ἔλεξαν τοιάδε. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="87">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="1">
              <p rend="align(indent)">‘ἡ μὲν γενομένη ναυμαχία, ὦ ἄνδρες Πελοποννήσιοι, εἴ
              τις ἄρα δι’  αὐτὴν ὑμῶν φοβεῖται τὴν μέλλουσαν, οὐχὶ δικαίαν ἔχει τέκμαρσιν τὸ
              ἐκφοβῆσαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="2">
              <p>τῇ τε γὰρ παρασκευῇ ἐνδεὴς ἐγένετο, ὥσπερ ἴστε, καὶ οὐχὶ ἐς ναυμαχίαν μᾶλλον ἢ ἐπὶ
              στρατείαν ἐπλέομεν· ξυνέβη δὲ καὶ τὰ ἀπὸ τῆς τύχης οὐκ ὀλίγα ἐναντιωθῆναι, καί πού τι
              καὶ ἡ ἀπειρία πρῶτον ναυμαχοῦντας ἔσφηλεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="3">
              <p>ὥστε οὐ κατὰ τὴν ἡμετέραν κακίαν τὸ ἡσσᾶσθαι προσεγένετο, οὐδὲ δίκαιον τῆς γνώμης τὸ
              μὴ κατὰ κράτος νικηθέν, ἔχον δέ τινα ἐν αὑτῷ ἀντιλογίαν, τῆς γε ξυμφορᾶς τῷ ἀποβάντι
              ἀμβλύνεσθαι, νομίσαι δὲ ταῖς μὲν τύχαις ἐνδέχεσθαι σφάλλεσθαι τοὺς ἀνθρώπους,ταῖς δὲ
              γνώμαις τοὺς αὐτοὺς αἰεὶ ὀρθῶς ἀνδρείους εἶναι, καὶ μὴ ἀπειρίαν τοῦ ἀνδρείου παρόντος
              προβαλλομένους εἰκότως ἂν ἔν τινι κακοὺς γενέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="4">
              <p>ὑμῶν δὲ οὐδ’ ἡ ἀπειρία τοσοῦτον λείπεται ὅσον τόλμῃ προύχετε· τῶνδε δὲ ἡ ἐπιστήμη, ἣν
              μάλιστα φοβεῖσθε, ἀνδρείαν μὲν ἔχουσα καὶ μνήμην ἕξει ἐν τῷ δεινῷ ἐπιτελεῖν ἃ ἔμαθεν,
              ἄνευ δὲ εὐψυχίας οὐδεμία τέχνη πρὸς τοὺς κινδύνους ἰσχύει. φόβος γὰρ μνήμην ἐκπλήσσει,
              τέχνη δὲ ἄνευ ἀλκῆς οὐδὲν ὠφελεῖ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="5">
              <p>πρὸς μὲν οὖν τὸ ἐμπειρότερον αὐτῶν τὸ τολμηρότερον ἀντιτάξασθε, πρὸς δὲ τὸ διὰ τὴν
              ἧσσαν δεδιέναι τὸ ἀπαράσκευοι τότε τυχεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="6">
              <p>περιγίγνεται δὲ ὑμῖν πλῆθός τε νεῶν καὶ πρὸς τῇ γῇ οἰκείᾳ οὔσῃ ὁπλιτῶν παρόντων
              ναυμαχεῖν· τὰ δὲ πολλὰ τῶν πλεόνων καὶ ἄμεινον παρεσκευασμένων τὸ κράτος ἐστίν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="7">
              <p>ὥστε οὐδὲ καθ’ ἓν εὑρίσκομεν εἰκότως ἂν ἡμᾶς σφαλλομένους· καὶ ὅσα ἡμάρτομεν
              πρότερον, νῦν αὐτὰ ταῦτα προσγενόμενα διδασκαλίαν παρέξει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="8">
              <p>θαρσοῦντες οὖν καὶ κυβερνῆται καὶ ναῦται τὸ καθ’ ἑαυτὸν ἕκαστος ἕπεσθε, χώραν μὴ
              προλείποντες ᾗ ἄν τις προσταχθῇ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.87" n="9">
              <p>τῶν δὲ πρότερον ἡγεμόνων οὐ χεῖρον τὴν ἐπιχείρησιν ἡμεῖς παρασκευάσομεν, καὶ οὐκ
              ἐνδώσομεν πρόφασιν οὐδενὶ κακῷ γενέσθαι· ἢν δέ τις ἄρα καὶ βουληθῇ, κολασθήσεται τῇ
              πρεπούσῃ ζημίᾳ, οἱ δὲ ἀγαθοὶ τιμήσονται τοῖς προσήκουσιν ἄθλοις τῆς ἀρετῆς.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="88">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.88" n="1">
              <p rend="align(indent)">τοιαῦτα μὲν τοῖς Πελοποννησίοις οἱ ἄρχοντες
              παρεκελεύσαντο. ὁ δὲ Φορμίων δεδιὼς καὶ αὐτὸς τὴν τῶν στρατιωτῶν ὀρρωδίαν καὶ
              αἰσθόμενος ὅτι τὸ πλῆθος τῶν νεῶν κατὰ σφᾶς αὐτοὺς ξυνιστάμενοι ἐφοβοῦντο, ἐβούλετο
              ξυγκαλέσας θαρσῦναί τε καὶ παραίνεσιν ἐν τῷ παρόντι ποιήσασθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.88" n="2">
              <p>πρότερον μὲν γὰρ αἰεὶ αὐτοῖς ἔλεγε καὶ προπαρεσκεύαζε τὰς γνώμας ὡς οὐδὲν αὐτοῖς
              πλῆθος νεῶν τοσοῦτον, ἢν ἐπιπλέῃ, ὅτι οὐχ ὑπομενετέον ἐστί, καὶ οἱ στρατιῶται ἐκ
              πολλοῦ ἐν σφίσιν αὐτοῖς τὴν ἀξίωσιν ταύτην εἰλήφεσαν, μηδένα ὄχλον Ἀθηναῖοι ὄντες
              Πελοποννησίων νεῶν ὑποχωρεῖν· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.88" n="3">
              <p>τότε δὲ πρὸς τὴν παροῦσαν ὄψιν ὁρῶν αὐτοὺς ἀθυμοῦντας ἐβούλετο ὑπόμνησιν ποιήσασθαι
              τοῦ θαρσεῖν, καὶ ξυγκαλέσας τοὺς Ἀθηναίους ἔλεγε τοιάδε. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="89">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="1">
              <p rend="align(indent)">‘ὁρῶν ὑμᾶς, ὦ ἄνδρες στρατιῶται, πεφοβημένους τὸ πλῆθος
              τῶν ἐναντίων ξυνεκάλεσα, οὐκ ἀξιῶν τὰ μὴ δεινὰ ἐν ὀρρωδίᾳ ἔχειν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="2">
              <p>οὗτοι γὰρ πρῶτον μὲν διὰ τὸ προνενικῆσθαι καὶ μηδ’ αὐτοὶ οἴεσθαι ὁμοῖοι ἡμῖν εἶναι τὸ
              πλῆθος τῶν νεῶν καὶ οὐκ ἀπὸ τοῦ ἴσου παρεσκευάσαντο· ἔπειτα ᾧ μάλιστα πιστεύοντες
              προσέρχονται, ὡς προσῆκον σφίσιν ἀνδρείοις εἶναι, οὐ δι’  ἄλλο τι θαρσοῦσιν ἢ διὰ τὴν
              ἐν τῷ πεζῷ ἐμπειρίαν τὰ πλείω κατορθοῦντες, καὶ οἴονται σφίσι καὶ ἐν τῷ ναυτικῷ
              ποιήσειν τὸ αὐτό. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="3">
              <p>τὸ δ’ ἐκ τοῦ δικαίου ἡμῖν μᾶλλον νῦν περιέσται, εἴπερ καὶ τούτοις ἐν ἐκείνῳ, ἐπεὶ
              εὐψυχίᾳ γε οὐδὲν προφέρουσι, τῷ δὲ ἑκάτεροί τι εἶναι ἐμπειρότεροι θρασύτεροί ἐσμεν.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="4">
              <p>Λακεδαιμόνιοί τε ἡγούμενοι αὐτῶν διὰ τὴν σφετέραν δόξαν ἄκοντας προσάγουσι τοὺς
              πολλοὺς ἐς τὸν κίνδυνον, ἐπεὶ οὐκ ἄν ποτε ἐνεχείρησαν ἡσσηθέντες παρὰ πολὺ αὖθις
              ναυμαχεῖν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="5">
              <p>μὴ δὴ αὐτῶν τὴν τόλμαν δείσητε. πολὺ δὲ ὑμεῖς ἐκείνοις πλείω φόβον παρέχετε καὶ
              πιστότερον κατά τε τὸ προνενικηκέναι καὶ ὅτι οὐκ ἂν ἡγοῦνται μὴ μέλλοντάς τι ἄξιον τοῦ
              παρὰ πολὺ πράξειν ἀνθίστασθαι ὑμᾶς. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="6">
              <p>ἀντίπαλοι μὲν γὰρ οἱ πλείους, ὥσπερ οὗτοι, τῇ δυνάμει τὸ πλέον πίσυνοι ἢ τῇ γνώμῃ
              ἐπέρχονται· οἱ δὲ ἐκ πολλῷ ὑποδεεστέρων, καὶ ἅμα οὐκ ἀναγκαζόμενοι, μέγα τι τῆς
              διανοίας τὸ βέβαιον ἔχοντες ἀντιτολμῶσιν. ἃ λογιζόμενοι οὗτοι τῷ οὐκ εἰκότι πλέον
              πεφόβηνται ἡμᾶς ἢ τῇ κατὰ λόγον παρασκευῇ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="7">
              <p>πολλὰ δὲ καὶ στρατόπεδα ἤδη ἔπεσεν ὑπ’ ἐλασσόνων τῇ ἀπειρίᾳ, ἔστι δὲ ἃ καὶ τῇ
              ἀτολμίᾳ· ὧν οὐδετέρου ἡμεῖς νῦν μετέχομεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="8">
              <p>τὸν δὲ ἀγῶνα οὐκ ἐν τῷ κόλπῳ ἑκὼν εἶναι ποιήσομαι οὐδ’ ἐσπλεύσομαι ἐς αὐτόν. ὁρῶ γὰρ
              ὅτι πρὸς πολλὰς ναῦς ἀνεπιστήμονας ὀλίγαις ναυσὶν ἐμπείροις καὶ ἄμεινον πλεούσαις ἡ
              στενοχωρία οὐ ξυμφέρει. οὔτε γὰρ ἂν ἐπιπλεύσειέ τις ὡς χρὴ ἐς ἐμβολήν, μὴ ἔχων τὴν
              πρόσοψιν τῶν πολεμίων ἐκ πολλοῦ, οὔτ’ ἂν ἀποχωρήσειεν ἐν δέοντι πιεζόμενος· διέκπλοι
              τε οὐκ εἰσὶν οὐδ’ ἀναστροφαί, ἅπερ νεῶν ἄμεινον πλεουσῶν ἔργα ἐστίν, ἀλλὰ ἀνάγκη ἂν
              εἴη τὴν ναυμαχίαν πεζομαχίαν καθίστασθαι, καὶ ἐν τούτῳ αἱ πλείους νῆες κρείσσους
              γίγνονται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="9">
              <p>τούτων μὲν οὖν ἐγὼ ἕξω τὴν πρόνοιαν κατὰ τὸ δυνατόν· ὑμεῖς δὲ εὔτακτοι παρὰ ταῖς
              ναυσὶ μένοντες τά τε παραγγελλόμενα ὀξέως δέχεσθε, ἄλλως τε καὶ δι’  ὀλίγου τῆς
              ἐφορμήσεως οὔσης, καὶ ἐν τῷ ἔργῳ κόσμον καὶ σιγὴν περὶ πλείστου ἡγεῖσθε, ὃ ἔς τε τὰ
              πολλὰ τῶν πολεμίων ξυμφέρει καὶ ναυμαχίᾳ οὐχ ἥκιστα, ἀμύνεσθέ τε τούσδε ἀξίως τῶν
              προειργασμένων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="10">
              <p>ὁ δὲ ἀγὼν μέγας ὑμῖν, ἢ καταλῦσαι Πελοποννησίων τὴν ἐλπίδα τοῦ ναυτικοῦ ἢ ἐγγυτέρω
              καταστῆσαι Ἀθηναίοις τὸν φόβον περὶ τῆς θαλάσσης. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.89" n="11">
              <p>ἀναμιμνῄσκω δ’ αὖ ὑμᾶς ὅτι νενικήκατε αὐτῶν τοὺς πολλούς· ἡσσημένων δὲ ἀνδρῶν οὐκ
              ἐθέλουσιν αἱ γνῶμαι πρὸς τοὺς αὐτοὺς κινδύνους ὁμοῖαι εἶναι.’ </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="90">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.90" n="1">
              <p rend="align(indent)">τοιαῦτα δὲ καὶ ὁ Φορμίων παρεκελεύσατο. οἱ δὲ
              Πελοποννήσιοι, ἐπειδὴ αὐτοῖς οἱ Ἀθηναῖοι οὐκ ἐπέπλεον ἐς τὸν κόλπον καὶ τὰ στενά,
              βουλόμενοι ἄκοντας ἔσω προαγαγεῖν αὐτούς, ἀναγαγόμενοι ἅμα ἕῳ ἔπλεον, ἐπὶ τεσσάρων
              ταξάμενοι τὰς ναῦς ἐπὶ τὴν ἑαυτῶν γῆν, ἔσω ἐπὶ τοῦ κόλπου, δεξιῷ κέρᾳ ἡγουμένῳ, ὥσπερ
              καὶ ὥρμουν· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.90" n="2">
              <p>ἐπὶ δ’ αὐτῷ εἴκοσιν ἔταξαν τὰς ἄριστα πλεούσας, ὅπως, εἰ ἄρα νομίσας ἐπὶ τὴν
              Ναύπακτον αὐτοὺς πλεῖν ὁ Φορμίων καὶ αὐτὸς ἐπιβοηθῶν ταύτῃ παραπλέοι, μὴ διαφύγοιεν
              πλέοντα τὸν ἐπίπλουν σφῶν οἱ Ἀθηναῖοι ἔξω τοῦ ἑαυτῶν κέρως, ἀλλ’ αὗται αἱ νῆες
              περικλῄσειαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.90" n="3">
              <p>ὁ δέ, ὅπερ ἐκεῖνοι προσεδέχοντο, φοβηθεὶς περὶ τῷ χωρίῳ ἐρήμῳ ὄντι, ὡς ἑώρα
              ἀναγομένους αὐτούς, ἄκων καὶ κατὰ σπουδὴν ἐμβιβάσας ἔπλει παρὰ τὴν γῆν· καὶ ὁ πεζὸς
              ἅμα τῶν Μεσσηνίων παρεβοήθει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.90" n="4">
              <p>ἰδόντες δὲ οἱ Πελοποννήσιοι κατὰ μίαν ἐπὶ κέρως παραπλέοντας καὶ ἤδη ὄντας ἐντὸς τοῦ
              κόλπου τε καὶ πρὸς τῇ γῇ, ὅπερ ἐβούλοντο μάλιστα, ἀπὸ σημείου ἑνὸς ἄφνω ἐπιστρέψαντες
              τὰς ναῦς μετωπηδὸν ἔπλεον, ὡς εἶχε τάχους ἕκαστος, ἐπὶ τοὺς Ἀθηναίους, καὶ ἤλπιζον
              πάσας τὰς ναῦς ἀπολήψεσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.90" n="5">
              <p>τῶν δὲ ἕνδεκα μέν τινες αἵπερ ἡγοῦντο ὑπεκφεύγουσι τὸ κέρας τῶν Πελοποννησίων καὶ τὴν
              ἐπιστροφὴν ἐς τὴν εὐρυχωρίαν· τὰς δ’ ἄλλας ἐπικαταλαβόντες ἐξέωσάν τε πρὸς τὴν γῆν
              ὑποφευγούσας καὶ διέφθειραν, ἄνδρας τε τῶν Ἀθηναίων ἀπέκτειναν ὅσοι μὴ ἐξένευσαν
              αὐτῶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.90" n="6">
              <p>καὶ τῶν νεῶν τινὰς ἀναδούμενοι εἷλκον κενάς (μίαν δὲ αὐτοῖς ἀνδράσιν εἷλον ἤδη), τὰς
              δέ τινας οἱ Μεσσήνιοι παραβοηθήσαντες καὶ ἐπεσβαίνοντες ξὺν τοῖς ὅπλοις ἐς τὴν
              θάλασσαν καὶ ἐπιβάντες ἀπὸ τῶν καταστρωμάτων μαχόμενοι ἀφείλοντο ἑλκομένας ἤδη. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="91">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.91" n="1">
              <p rend="align(indent)">ταύτῃ μὲν οὖν οἱ Πελοποννήσιοι ἐκράτουν τε καὶ
              διέφθειραν τὰς Ἀττικὰς ναῦς· αἱ δὲ εἴκοσι νῆες αὐτῶν αἱ ἀπὸ τοῦ δεξιοῦ κέρως ἐδίωκον
              τὰς ἕνδεκα ναῦς τῶν Ἀθηναίων αἵπερ ὑπεξέφυγον τὴν ἐπιστροφὴν ἐς τὴν εὐρυχωρίαν. καὶ
              φθάνουσιν αὐτοὺς πλὴν μιᾶς νεὼς προκαταφυγοῦσαι ἐς τὴν Ναύπακτον, καὶ σχοῦσαι
              ἀντίπρῳροι κατὰ τὸ Ἀπολλώνιον παρεσκευάζοντο ἀμυνούμενοι, ἢν ἐς τὴν γῆν ἐπὶ σφᾶς
              πλέωσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.91" n="2">
              <p>οἱ δὲ παραγενόμενοι ὕστερον ἐπαιάνιζόν τε ἅμα πλέοντες ὡς νενικηκότες, καὶ τὴν μίαν
              ναῦν τῶν Ἀθηναίων τὴν ὑπόλοιπον ἐδίωκε Λευκαδία ναῦς μία πολὺ πρὸ τῶν ἄλλων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.91" n="3">
              <p>ἔτυχε δὲ ὁλκὰς ὁρμοῦσα μετέωρος, περὶ ἣν ἡ Ἀττικὴ ναῦς φθάσασα καὶ περιπλεύσασα τῇ
              Λευκαδίᾳ διωκούσῃ ἐμβάλλει μέσῃ καὶ καταδύει. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.91" n="4">
              <p>τοῖς μὲν οὖν Πελοποννησίοις γενομένου τούτου ἀπροσδοκήτου τε καὶ παρὰ λόγον φόβος
              ἐμπίπτει, καὶ ἅμα ἀτάκτως διώκοντες διὰ τὸ κρατεῖν αἱ μέν τινες τῶν νεῶν καθεῖσαι τὰς
              κώπας ἐπέστησαν τοῦ πλοῦ, ἀξύμφορον δρῶντες πρὸς τὴν ἐξ ὀλίγου ἀντεφόρμησιν,
              βουλόμενοι τὰς πλείους περιμεῖναι, αἱ δὲ καὶ ἐς βράχεα ἀπειρίᾳ χωρίων ὤκειλαν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="92">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.92" n="1">
              <p> τοὺς δ’ Ἀθηναίους ἰδόντας ταῦτα γιγνόμενα θάρσος τε ἔλαβε, καὶ ἀπὸ ἑνὸς κελεύσματος
              ἐμβοήσαντες ἐπ’ αὐτοὺς ὥρμησαν. οἱ δὲ διὰ τὰ ὑπάρχοντα ἁμαρτήματα καὶ τὴν παροῦσαν
              ἀταξίαν ὀλίγον μὲν χρόνον ὑπέμειναν, ἔπειτα δὲ ἐτράποντο ἐς τὸν Πάνορμον, ὅθενπερ
              ἀνηγάγοντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.92" n="2">
              <p>ἐπιδιώκοντες δὲ οἱ Ἀθηναῖοι τάς τε ἐγγὺς οὔσας μάλιστα ναῦς ἔλαβον ἓξ καὶ τὰς ἑαυτῶν
              ἀφείλοντο, ἃς ἐκεῖνοι πρὸς τῇ γῇ διαφθείραντες τὸ πρῶτον ἀνεδήσαντο· ἄνδρας τε τοὺς
              μὲν ἀπέκτειναν, τινὰς δὲ καὶ ἐζώγρησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.92" n="3">
              <p>ἐπὶ δὲ τῆς Λευκαδίας νεώς, ἣ περὶ τὴν ὁλκάδα κατέδυ, Τιμοκράτης ὁ Λακεδαιμόνιος
              πλέων, ὡς ἡ ναῦς διεφθείρετο, ἔσφαξεν ἑαυτόν, καὶ ἐξέπεσεν ἐς τὸν Ναυπακτίων λιμένα.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.92" n="4">
              <p>ἀναχωρήσαντες δὲ οἱ Ἀθηναῖοι τροπαῖον ἔστησαν, ὅθεν ἀναγαγόμενοι ἐκράτησαν, καὶ τοὺς
              νεκροὺς καὶ τὰ ναυάγια ὅσα πρὸς τῇ ἑαυτῶν ἦν ἀνείλοντο, καὶ τοῖς ἐναντίοις τὰ ἐκείνων
              ὑπόσπονδα ἀπέδοσαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.92" n="5">
              <p>ἔστησαν δὲ καὶ οἱ Πελοποννήσιοι τροπαῖον ὡς νενικηκότες τῆς τροπῆς, ἃς πρὸς τῇ γῇ
              διέφθειραν ναῦς· καὶ ἥνπερ ἔλαβον ναῦν, ἀνέθεσαν ἐπὶ τὸ Ῥίον τὸ Ἀχαϊκὸν παρὰ τὸ
              τροπαῖον. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.92" n="6">
              <p>μετὰ δὲ ταῦτα φοβούμενοι τὴν ἀπὸ τῶν Ἀθηναίων βοήθειαν ὑπὸ νύκτα ἐσέπλευσαν ἐς τὸν
              κόλπον τὸν Κρισαῖον καὶ Κόρινθον ἅπαντες πλὴν Λευκαδίων. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.92" n="7">
              <p>καὶ οἱ ἐκ τῆς Κρήτης Ἀθηναῖοι ταῖς εἴκοσι ναυσίν, αἷς ἔδει πρὸ τῆς ναυμαχίας τῷ
              Φορμίωνι παραγενέσθαι, οὐ πολλῷ ὕστερον τῆς ἀναχωρήσεως τῶν νεῶν ἀφικνοῦνται ἐς τὴν
              Ναύπακτον. καὶ τὸ θέρος ἐτελεύτα. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="93">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.93" n="1">
              <p rend="align(indent)">πρὶν δὲ διαλῦσαι τὸ ἐς Κόρινθόν τε καὶ τὸν Κρισαῖον
              κόλπον ἀναχωρῆσαν ναυτικόν, ὁ Κνῆμος καὶ ὁ Βρασίδας καὶ οἱ ἄλλοι ἄρχοντες τῶν
              Πελοποννησίων ἀρχομένου τοῦ χειμῶνος ἐβούλοντο διδαξάντων Μεγαρέων ἀποπειρᾶσαι τοῦ
              Πειραιῶς τοῦ λιμένος τῶν Ἀθηναίων· ἦν δὲ ἀφύλακτος καὶ ἄκλῃστος εἰκότως διὰ τὸ
              ἐπικρατεῖν πολὺ τῷ ναυτικῷ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.93" n="2">
              <p>ἐδόκει δὲ λαβόντα τῶν ναυτῶν ἕκαστον τὴν κώπην καὶ τὸ ὑπηρέσιον καὶ τὸν τροπωτῆρα
              πεζῇ ἰέναι ἐκ Κορίνθου ἐπὶ τὴν πρὸς Ἀθήνας θάλασσαν καὶ ἀφικομένους κατὰ τάχος ἐς
              Μέγαρα καθελκύσαντας ἐκ Νισαίας τοῦ νεωρίου αὐτῶν τεσσαράκοντα ναῦς, αἳ ἔτυχον αὐτόθι
              οὖσαι, πλεῦσαι εὐθὺς ἐπὶ τὸν Πειραιᾶ· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.93" n="3">
              <p>οὔτε γὰρ ναυτικὸν ἦν προφυλάσσον ἐν αὐτῷ οὐδὲν οὔτε προσδοκία οὐδεμία μὴ ἄν ποτε οἱ
              πολέμιοι ἐξαπιναίως οὕτως ἐπιπλεύσειαν, ἐπεὶ οὐδ’ ἀπὸ τοῦ προφανοῦς τολμῆσαι ἂν καθ᾽
              ἡσυχίαν, οὐδ’ εἰ διενοοῦντο, μὴ οὐκ ἂν προαισθέσθαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.93" n="4">
              <p>ὡς δὲ ἔδοξεν αὐτοῖς, καὶ ἐχώρουν εὐθύς· καὶ ἀφικόμενοι νυκτὸς καὶ καθελκύσαντες ἐκ
              τῆς Νισαίας τὰς ναῦς ἔπλεον ἐπὶ μὲν τὸν Πειραιᾶ οὐκέτι, ὥσπερ διενοοῦντο,
              καταδείσαντες τὸν κίνδυνον (καί τις καὶ ἄνεμος αὐτοὺς λέγεται κωλῦσαι), ἐπὶ δὲ τῆς
              Σαλαμῖνος τὸ ἀκρωτήριον τὸ πρὸς Μέγαρα ὁρῶν· καὶ φρούριον ἐπ’ αὐτοῦ ἦν καὶ νεῶν τριῶν
              φυλακὴ τοῦ μὴ ἐσπλεῖν Μεγαρεῦσι μηδὲ ἐκπλεῖν μηδέν. τῷ τε φρουρίῳ προσέβαλον καὶ τὰς
              τριήρεις ἀφείλκυσαν κενάς, τήν τε ἄλλην Σαλαμῖνα ἀπροσδοκήτοις ἐπιπεσόντες ἐπόρθουν.
              </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="94">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.94" n="1">
              <p> ἐς δὲ τὰς Ἀθήνας φρυκτοί τε ᾔροντο πολέμιοι καὶ ἔκπληξις ἐγένετο οὐδεμιᾶς τῶν κατὰ
              τὸν πόλεμον ἐλάσσων. οἱ μὲν γὰρ ἐν τῷ ἄστει ἐς τὸν Πειραιᾶ ᾤοντο τοὺς πολεμίους
              ἐσπεπλευκέναι ἤδη, οἱ δ’ ἐν τῷ Πειραιεῖ τήν τε Σαλαμῖνα ᾑρῆσθαι καὶ παρὰ σφᾶς ὅσον οὐκ
              ἐσπλεῖν αὐτούς· ὅπερ ἄν, εἰ ἐβουλήθησαν μὴ κατοκνῆσαι, ῥᾳδίως ἐγένετο, καὶ οὐκ ἂν
              ἄνεμος ἐκώλυσεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.94" n="2">
              <p>βοηθήσαντες δὲ ἅμ’ ἡμέρᾳ πανδημεὶ οἱ Ἀθηναῖοι ἐς τὸν Πειραιᾶ ναῦς τε καθεῖλκον καὶ
              ἐσβάντες κατὰ σπουδὴν καὶ πολλῷ θορύβῳ ταῖς μὲν ναυσὶν ἐπὶ τὴν Σαλαμῖνα ἔπλεον, τῷ
              πεζῷ δὲ φυλακὰς τοῦ Πειραιῶς καθίσταντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.94" n="3">
              <p>οἱ δὲ Πελοποννήσιοι ὡς ᾔσθοντο τὴν βοήθειαν, καταδραμόντες τῆς Σαλαμῖνος τὰ πολλὰ καὶ
              ἀνθρώπους καὶ λείαν λαβόντες καὶ τὰς τρεῖς ναῦς ἐκ τοῦ Βουδόρου τοῦ φρουρίου κατὰ
              τάχος ἐπὶ τῆς Νισαίας ἀπέπλεον· ἔστι γὰρ ὅτι καὶ αἱ νῆες αὐτοὺς διὰ χρόνου
              καθελκυσθεῖσαι καὶ οὐδὲν στέγουσαι ἐφόβουν. ἀφικόμενοι δὲ ἐς τὰ Μέγαρα πάλιν ἐπὶ τῆς
              Κορίνθου ἀπεχώρησαν πεζῇ· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.94" n="4">
              <p>οἱ δ’ Ἀθηναῖοι οὐκέτι καταλαβόντες πρὸς τῇ Σαλαμῖνι ἀπέπλευσαν καὶ αὐτοί, καὶ μετὰ
              τοῦτο φυλακὴν ἤδη τοῦ Πειραιῶς μᾶλλον τὸ λοιπὸν ἐποιοῦντο λιμένων τε κλῄσει καὶ τῇ
              ἄλλῃ ἐπιμελείᾳ. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="95">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.95" n="1">
              <p rend="align(indent)">ὑπὸ δὲ τοὺς αὐτοὺς χρόνους, τοῦ χειμῶνος τούτου
              ἀρχομένου, Σιτάλκης ὁ Τήρεω Ὀδρύσης Θρᾳκῶν βασιλεὺς ἐστράτευσεν ἐπὶ Περδίκκαν τὸν
              Ἀλεξάνδρου Μακεδονίας βασιλέα καὶ ἐπὶ Χαλκιδέας τοὺς ἐπὶ Θρᾴκης, δύο ὑποσχέσεις τὴν
              μὲν βουλόμενος ἀναπρᾶξαι, τὴν δὲ αὐτὸς ἀποδοῦναι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.95" n="2">
              <p>ὅ τε γὰρ Περδίκκας αὐτῷ ὑποσχόμενος, εἰ Ἀθηναίοις τε διαλλάξειεν ἑαυτὸν κατ’ ἀρχὰς τῷ
              πολέμῳ πιεζόμενον καὶ Φίλιππον τὸν ἀδελφὸν αὐτοῦ πολέμιον ὄντα μὴ καταγάγοι ἐπὶ
              βασιλείᾳ, ἃ ὑπεδέξατο οὐκ ἐπετέλει· τοῖς τε Ἀθηναίοις αὐτὸς ὡμολογήκει, ὅτε τὴν
              ξυμμαχίαν ἐποιεῖτο, τὸν ἐπὶ Θρᾴκης Χαλκιδικὸν πόλεμον καταλύσειν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.95" n="3">
              <p>ἀμφοτέρων οὖν ἕνεκα τὴν ἔφοδον ἐποιεῖτο καὶ τόν τε Φιλίππου υἱὸν Ἀμύνταν ὡς ἐπὶ
              βασιλείᾳ τῶν Μακεδόνων ἦγε καὶ τῶν Ἀθηναίων πρέσβεις, οἳ ἔτυχον παρόντες τούτων ἕνεκα,
              καὶ ἡγεμόνα Ἅγνωνα· ἔδει γὰρ καὶ τοὺς Ἀθηναίους ναυσί τε καὶ στρατιᾷ ὡς πλείστῃ ἐπὶ
              τοὺς Χαλκιδέας παραγενέσθαι. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="96">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.96" n="1">
              <p> ἀνίστησιν οὖν ἐκ τῶν Ὀδρυσῶν ὁρμώμενος πρῶτον μὲν τοὺς ἐντὸς τοῦ Αἵμου τε ὄρους καὶ
              τῆς Ῥοδόπης Θρᾷκας, ὅσων ἦρχε μέχρι θαλάσσης [ἐς τὸν Εὔξεινόν τε πόντον καὶ τὸν
              Ἑλλήσποντον], ἔπειτα τοὺς ὑπερβάντι Αἷμον Γέτας καὶ ὅσα ἄλλα μέρη ἐντὸς τοῦ Ἴστρου
              ποταμοῦ πρὸς θάλασσαν μᾶλλον τὴν τοῦ Εὐξείνου πόντου κατῴκητο· εἰσὶ δ’ οἱ Γέται καὶ οἱ
              ταύτῃ ὅμοροί τε τοῖς Σκύθαις καὶ ὁμόσκευοι, πάντες ἱπποτοξόται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.96" n="2">
              <p>παρεκάλει δὲ καὶ τῶν ὀρεινῶν Θρᾳκῶν πολλοὺς τῶν αὐτονόμων καὶ μαχαιροφόρων, οἳ Δῖοι
              καλοῦνται, τὴν Ῥοδόπην οἱ πλεῖστοι οἰκοῦντες· καὶ τοὺς μὲν μισθῷ ἔπειθεν, οἱ δ᾽
              ἐθελονταὶ ξυνηκολούθουν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.96" n="3">
              <p>ἀνίστη δὲ καὶ Ἀγριᾶνας καὶ Λαιαίους καὶ ἄλλα ὅσα ἔθνη Παιονικὰ ὧν ἦρχε καὶ ἔσχατοι
              τῆς ἀρχῆς οὗτοι ἦσαν· μέχρι γὰρ Λαιαίων Παιόνων καὶ τοῦ Στρυμόνος ποταμοῦ, ὃς ἐκ τοῦ
              Σκόμβρου ὄρους δι’  Ἀγριάνων καὶ Λαιαίων ῥεῖ, [οὗ] ὡρίζετο ἡ ἀρχὴ τὰ πρὸς Παίονας
              αὐτονόμους ἤδη. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.96" n="4">
              <p>τὰ δὲ πρὸς Τριβαλλούς, καὶ τούτους αὐτονόμους, Τρῆρες ὥριζον καὶ Τιλαταῖοι· οἰκοῦσι
              δ’ οὗτοι πρὸς βορέαν τοῦ Σκόμβρου ὄρους καὶ παρήκουσι πρὸς ἡλίου δύσιν μέχρι τοῦ
              Ὀσκίου ποταμοῦ. ῥεῖ δ’ οὗτος ἐκ τοῦ ὄρους ὅθενπερ καὶ ὁ Νέστος καὶ ὁ Ἕβρος· ἔστι δὲ
              ἐρῆμον τὸ ὄρος καὶ μέγα, ἐχόμενον τῆς Ῥοδόπης. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="97">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.97" n="1">
              <p rend="align(indent)">ἐγένετο δὲ ἡ ἀρχὴ ἡ Ὀδρυσῶν μέγεθος ἐπὶ μὲν θάλασσαν
              καθήκουσα ἀπὸ Ἀβδήρων πόλεως ἐς τὸν Εὔξεινον πόντον μέχρι Ἴστρου ποταμοῦ· αὕτη
              περίπλους ἐστὶν ἡ γῆ τὰ ξυντομώτατα, ἢν αἰεὶ κατὰ πρύμναν ἱστῆται τὸ πνεῦμα, νηὶ
              στρογγύλῃ τεσσάρων ἡμερῶν καὶ ἴσων νυκτῶν· ὁδῷ δὲ τὰ ξυντομώτατα ἐξ Ἀβδήρων ἐς Ἴστρον
              ἀνὴρ εὔζωνος ἑνδεκαταῖος τελεῖ. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.97" n="2">
              <p>τὰ μὲν πρὸς θάλασσαν τοσαύτη ἦν, ἐς ἤπειρον δὲ ἀπὸ Βυζαντίου ἐς Λαιαίους καὶ ἐπὶ τὸν
              Στρυμόνα (ταύτῃ γὰρ διὰ πλείστου ἀπὸ θαλάσσης ἄνω ἐγίγνετο) ἡμερῶν ἀνδρὶ εὐζώνῳ τριῶν
              καὶ δέκα ἁνύσαι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.97" n="3">
              <p>φόρος τε ἐκ πάσης τῆς βαρβάρου καὶ τῶν Ἑλληνίδων πόλεων, ὅσον προσῆξαν ἐπὶ Σεύθου, ὃς
              ὕστερον Σιτάλκου βασιλεύσας πλεῖστον δὴ ἐποίησε, τετρακοσίων ταλάντων ἀργυρίου μάλιστα
              δύναμις, ἃ χρυσὸς καὶ ἄργυρος ᾔει· καὶ δῶρα οὐκ ἐλάσσω τούτων χρυσοῦ τε καὶ ἀργύρου
              προσεφέρετο, χωρὶς δὲ ὅσα ὑφαντά τε καὶ λεῖα καὶ ἡ ἄλλη κατασκευή, καὶ οὐ μόνον αὐτῷ,
              ἀλλὰ καὶ τοῖς παραδυναστεύουσί τε καὶ γενναίοις Ὀδρυσῶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.97" n="4">
              <p>κατεστήσαντο γὰρ τοὐναντίον τῆς Περσῶν βασιλείας τὸν νόμον, ὄντα μὲν καὶ τοῖς ἄλλοις
              Θρᾳξί, λαμβάνειν μᾶλλον ἢ διδόναι (καὶ αἴσχιον ἦν αἰτηθέντα μὴ δοῦναι ἢ αἰτήσαντα μὴ
              τυχεῖν), ὅμως δὲ κατὰ τὸ δύνασθαι ἐπὶ πλέον αὐτῷ ἐχρήσαντο· οὐ γὰρ ἦν πρᾶξαι οὐδὲν μὴ
              διδόντα δῶρα. ὥστε ἐπὶ μέγα ἡ βασιλεία ἦλθεν ἰσχύος. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.97" n="5">
              <p>τῶν γὰρ ἐν τῇ Εὐρώπῃ ὅσαι μεταξὺ τοῦ Ἰονίου κόλπου καὶ τοῦ Εὐξείνου πόντου μεγίστη
              ἐγένετο χρημάτων προσόδῳ καὶ τῇ ἄλλῃ εὐδαιμονίᾳ, ἰσχύι δὲ μάχης καὶ στρατοῦ πλήθει
              πολὺ δευτέρα μετὰ τὴν Σκυθῶν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.97" n="6">
              <p>ταύτῃ δὲ ἀδύνατα ἐξισοῦσθαι οὐχ ὅτι τὰ ἐν τῇ Εὐρώπῃ, ἀλλ’ οὐδ’ ἐν τῇ Ἀσίᾳ ἔθνος ἓν
              πρὸς ἓν οὐκ ἔστιν ὅτι δυνατὸν Σκύθαις ὁμογνωμονοῦσι πᾶσιν ἀντιστῆναι. οὐ μὴν οὐδ’ ἐς
              τὴν ἄλλην εὐβουλίαν καὶ ξύνεσιν περὶ τῶν παρόντων ἐς τὸν βίον ἄλλοις ὁμοιοῦνται. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="98">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.98" n="1">
              <p rend="align(indent)">Σιτάλκης μὲν οὖν χώρας τοσαύτης βασιλεύων παρεσκευάζετο
              τὸν στρατόν. καὶ ἐπειδὴ αὐτῷ ἑτοῖμα ἦν, ἄρας ἐπορεύετο ἐπὶ τὴν Μακεδονίαν πρῶτον μὲν
              διὰ τῆς αὑτοῦ ἀρχῆς, ἔπειτα διὰ Κερκίνης ἐρήμου ὄρους, ὅ ἐστι μεθόριον Σιντῶν καὶ
              Παιόνων· ἐπορεύετο δὲ δι’  αὐτοῦ τῇ ὁδῷ ἣν πρότερον αὐτὸς ἐποιήσατο τεμὼν τὴν ὕλην, ὅτε
              ἐπὶ Παίονας ἐστράτευσεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.98" n="2">
              <p>τὸ δὲ ὄρος ἐξ Ὀδρυσῶν διιόντες ἐν δεξιᾷ μὲν εἶχον Παίονας, ἐν ἀριστερᾷ δὲ Σιντοὺς καὶ
              Μαιδούς. διελθόντες δὲ αὐτὸ ἀφίκοντο ἐς Δόβηρον τὴν Παιονικήν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.98" n="3">
              <p>πορευομένῳ δὲ αὐτῷ ἀπεγίγνετο μὲν οὐδὲν τοῦ στρατοῦ εἰ μή τι νόσῳ, προσεγίγνετο δέ· 
              πολλοὶ γὰρ τῶν αὐτονόμων Θρᾳκῶν ἀπαράκλητοι ἐφ’ ἁρπαγὴν ἠκολούθουν, ὥστε τὸ πᾶν πλῆθος
              λέγεται οὐκ ἔλασσον πέντε καὶ δέκα μυριάδων γενέσθαι· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.98" n="4">
              <p>καὶ τούτου τὸ μὲν πλέον πεζὸν ἦν, τριτημόριον δὲ μάλιστα ἱππικόν. τοῦ δ’ ἱππικοῦ τὸ
              πλεῖστον αὐτοὶ Ὀδρύσαι παρείχοντο καὶ μετ’ αὐτοὺς Γέται. τοῦ δὲ πεζοῦ οἱ μαχαιροφόροι
              μαχιμώτατοι μὲν ἦσαν οἱ ἐκ τῆς Ῥοδόπης αὐτόνομοι καταβάντες, ὁ δὲ ἄλλος ὅμιλος
              ξύμμεικτος πλήθει φοβερώτατος ἠκολούθει. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="99">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.99" n="1">
              <p> ξυνηθροίζοντο οὖν ἐν τῇ Δοβήρῳ καὶ παρεσκευάζοντο, ὅπως κατὰ κορυφὴν ἐσβαλοῦσιν ἐς
              τὴν κάτω Μακεδονίαν, ἧς ὁ Περδίκκας ἦρχεν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.99" n="2">
              <p>τῶν γὰρ Μακεδόνων εἰσὶ καὶ Λυγκησταὶ καὶ Ἐλιμιῶται καὶ ἄλλα ἔθνη ἐπάνωθεν, ἃ ξύμμαχα
              μέν ἐστι τούτοις καὶ ὑπήκοα, βασιλείας δ’ ἔχει καθ’ αὑτά. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.99" n="3">
              <p>τὴν δὲ παρὰ θάλασσαν νῦν Μακεδονίαν Ἀλέξανδρος ὁ Περδίκκου πατὴρ καὶ οἱ πρόγονοι
              αὐτοῦ, Τημενίδαι τὸ ἀρχαῖον ὄντες ἐξ Ἄργους, πρῶτοι ἐκτήσαντο καὶ ἐβασίλευσαν
              ἀναστήσαντες μάχῃ ἐκ μὲν Πιερίας Πίερας, οἳ ὕστερον ὑπὸ τὸ Πάγγαιον πέραν Στρυμόνος
              ᾤκησαν Φάγρητα καὶ ἄλλα χωρία (καὶ ἔτι καὶ νῦν Πιερικὸς κόλπος καλεῖται ἡ ὑπὸ τῷ
              Παγγαίῳ πρὸς θάλασσαν γῆ), ἐκ δὲ τῆς Βοττίας καλουμένης Βοττιαίους, οἳ νῦν ὅμοροι
              Χαλκιδέων οἰκοῦσιν· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.99" n="4">
              <p>τῆς δὲ Παιονίας παρὰ τὸν Ἀξιὸν ποταμὸν στενήν τινα καθήκουσαν ἄνωθεν μέχρι Πέλλης καὶ
              θαλάσσης ἐκτήσαντο, καὶ πέραν Ἀξιοῦ μέχρι Στρυμόνος τὴν Μυγδονίαν καλουμένην Ἠδῶνας
              ἐξελάσαντες νέμονται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.99" n="5">
              <p>ἀνέστησαν δὲ καὶ ἐκ τῆς νῦν Ἐορδίας καλουμένης Ἐορδούς, ὧν οἱ μὲν πολλοὶ ἐφθάρησαν,
              βραχὺ δέ τι αὐτῶν περὶ Φύσκαν κατῴκηται, καὶ ἐξ Ἀλμωπίας Ἄλμωπας. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.99" n="6">
              <p>ἐκράτησαν δὲ καὶ τῶν ἄλλων ἐθνῶν οἱ Μακεδόνες οὗτοι, ἃ καὶ νῦν ἔτι ἔχουσι, τόν τε
              Ἀνθεμοῦντα καὶ Κρηστωνίαν καὶ Βισαλτίαν καὶ Μακεδόνων αὐτῶν πολλήν. τὸ δὲ ξύμπαν
              Μακεδονία καλεῖται, καὶ Περδίκκας Ἀλεξάνδρου βασιλεὺς αὐτῶν ἦν ὅτε Σιτάλκης ἐπῄει.
              </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="100">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.100" n="1">
              <p rend="align(indent)">καὶ οἱ μὲν Μακεδόνες οὗτοι ἐπιόντος πολλοῦ στρατοῦ
              ἀδύνατοι ὄντες ἀμύνεσθαι ἔς τε τὰ καρτερὰ καὶ τὰ τείχη, ὅσα ἦν ἐν τῇ χώρᾳ,
              ἐσεκομίσθησαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.100" n="2">
              <p>ἦν δὲ οὐ πολλά, ἀλλὰ ὕστερον Ἀρχέλαος ὁ Περδίκκου υἱὸς βασιλεὺς γενόμενος τὰ νῦν ὄντα
              ἐν τῇ χώρᾳ ᾠκοδόμησε καὶ ὁδοὺς εὐθείας ἔτεμε καὶ τἆλλα διεκόσμησε τά [τε] κατὰ τὸν
              πόλεμον ἵπποις καὶ ὅπλοις καὶ τῇ ἄλλῃ παρασκευῇ κρείσσονι ἢ ξύμπαντες οἱ ἄλλοι βασιλῆς
              ὀκτὼ οἱ πρὸ αὐτοῦ γενόμενοι. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.100" n="3">
              <p>ὁ δὲ στρατὸς τῶν Θρᾳκῶν ἐκ τῆς Δοβήρου ἐσέβαλε πρῶτον μὲν ἐς τὴν Φιλίππου πρότερον
              οὖσαν ἀρχήν, καὶ εἷλεν Εἰδομενὴν μὲν κατὰ κράτος, Γορτυνίαν δὲ καὶ Ἀταλάντην καὶ ἄλλα
              ἄττα χωρία ὁμολογίᾳ διὰ τὴν Ἀμύντου φιλίαν προσχωροῦντα τοῦ Φιλίππου υἱέος παρόντος· 
              Εὐρωπὸν δὲ ἐπολιόρκησαν μέν, ἑλεῖν δὲ οὐκ ἐδύναντο. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.100" n="4">
              <p>ἔπειτα δὲ καὶ ἐς τὴν ἄλλην Μακεδονίαν προυχώρει τὴν ἐν ἀριστερᾷ Πέλλης καὶ Κύρρου.
              ἔσω δὲ τούτων ἐς τὴν Βοττιαίαν καὶ Πιερίαν οὐκ ἀφίκοντο,ἀλλὰ τήν τε Μυγδονίαν καὶ
              Κρηστωνίαν καὶ Ἀνθεμοῦντα ἐδῄουν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.100" n="5">
              <p>οἱ δὲ Μακεδόνες πεζῷ μὲν οὐδὲ διενοοῦντο ἀμύνεσθαι, ἵππους δὲ προσμεταπεμψάμενοι ἀπὸ
              τῶν ἄνω ξυμμάχων, ὅπῃ δοκοίη, ὀλίγοι πρὸς πολλοὺς ἐσέβαλλον ἐς τὸ στράτευμα τῶν
              Θρᾳκῶν. καὶ ᾗ μὲν προσπέσοιεν, οὐδεὶς ὑπέμενεν ἄνδρας ἱππέας τε ἀγαθοὺς καὶ
              τεθωρακισμένους, ὑπὸ δὲ πλήθους περικλῃόμενοι αὑτοὺς πολλαπλασίῳ τῷ ὁμίλῳ ἐς κίνδυνον
              καθίστασαν, ὥστε τέλος ἡσυχίαν ἦγον, οὐ νομίζοντες ἱκανοὶ εἶναι πρὸς τὸ πλέον
              κινδυνεύειν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="101">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.101" n="1">
              <p> ὁ δὲ Σιτάλκης πρός τε τὸν Περδίκκαν λόγους ἐποιεῖτο ὧν ἕνεκα ἐστράτευσε, καὶ ἐπειδὴ
              οἱ Ἀθηναῖοι οὐ παρῆσαν ταῖς ναυσίν, ἀπιστοῦντες αὐτὸν μὴ ἥξειν, δῶρα δὲ καὶ πρέσβεις
              ἔπεμψαν αὐτῷ, ἔς τε τοὺς Χαλκιδέας καὶ Βοττιαίους μέρος τι τοῦ στρατοῦ πέμπει, καὶ
              τειχήρεις ποιήσας ἐδῄου τὴν γῆν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.101" n="2">
              <p>καθημένου δ’ αὐτοῦ περὶ τοὺς χώρους τούτους οἱ πρὸς νότον οἰκοῦντες Θεσσαλοὶ καὶ
              Μάγνητες καὶ οἱ ἄλλοι ὑπήκοοι Θεσσαλῶν καὶ οἱ μέχρι Θερμοπυλῶν Ἕλληνες ἐφοβήθησαν μὴ
              καὶ ἐπὶ σφᾶς ὁ στρατὸς χωρήσῃ, καὶ ἐν παρασκευῇ ἦσαν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.101" n="3">
              <p>ἐφοβήθησαν δὲ καὶ οἱ πέραν Στρυμόνος πρὸς βορέαν Θρᾷκες, ὅσοι πεδία εἶχον, Παναῖοι
              καὶ Ὀδόμαντοι καὶ Δρῶοι καὶ Δερσαῖοι· αὐτόνομοι δ’ εἰσὶ πάντες. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.101" n="4">
              <p>παρέσχε δὲ λόγον καὶ ἐπὶ τοὺς τῶν Ἀθηναίων πολεμίους Ἕλληνας, μὴ ὑπ’ αὐτῶν ἀγόμενοι
              κατὰ τὸ ξυμμαχικὸν καὶ ἐπὶ σφᾶς χωρήσωσιν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.101" n="5">
              <p>ὁ δὲ τήν τε Χαλκιδικὴν καὶ Βοττικὴν καὶ Μακεδονίαν ἅμα ἐπέχων ἔφθειρε, καὶ ἐπειδὴ
              αὐτῷ οὐδὲν ἐπράσσετο ὧν ἕνεκα ἐσέβαλε καὶ ἡ στρατιὰ σῖτόν τε οὐκ εἶχεν αὐτῷ καὶ ὑπὸ
              χειμῶνος ἐταλαιπώρει, ἀναπείθεται ὑπὸ Σεύθου τοῦ Σπαραδόκου, ἀδελφιδοῦ ὄντος καὶ
              μέγιστον μεθ’ ἑαυτὸν δυναμένου, ὥστ’ ἐν τάχει ἀπελθεῖν. τὸν δὲ Σεύθην κρύφα Περδίκκας
              ὑποσχόμενος ἀδελφὴν ἑαυτοῦ δώσειν καὶ χρήματα ἐπ’ αὐτῇ προσποιεῖται. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.101" n="6">
              <p>καὶ ὁ μὲν πεισθεὶς καὶ μείνας τριάκοντα τὰς πάσας ἡμέρας, τούτων δὲ ὀκτὼ ἐν
              Χαλκιδεῦσιν, ἀνεχώρησε τῷ στρατῷ κατὰ τάχος ἐπ’ οἴκου· Περδίκκας δὲ ὕστερον
              Στρατονίκην τὴν ἑαυτοῦ ἀδελφὴν δίδωσι Σεύθῃ, ὥσπερ ὑπέσχετο. τὰ μὲν οὖν κατὰ τὴν
              Σιτάλκου στρατείαν οὕτως ἐγένετο. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="102">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.102" n="1">
              <p rend="align(indent)">οἱ δὲ ἐν Ναυπάκτῳ Ἀθηναῖοι τοῦ αὐτοῦ χειμῶνος, ἐπειδὴ
              τὸ τῶν Πελοποννησίων ναυτικὸν διελύθη, Φορμίωνος ἡγουμένου ἐστράτευσαν, παραπλεύσαντες
              ἐπ’ Ἀστακοῦ καὶ ἀποβάντες, ἐς τὴν μεσόγειαν τῆς Ἀκαρνανίας τετρακοσίοις μὲν ὁπλίταις
              Ἀθηναίων τῶν ἀπὸ τῶν νεῶν, τετρακοσίοις δὲ Μεσσηνίων, καὶ ἔκ τε Στράτου καὶ Κορόντων
              καὶ ἄλλων χωρίων ἄνδρας οὐ δοκοῦντας βεβαίους εἶναι ἐξήλασαν, καὶ Κύνητα τὸν Θεολύτου
              ἐς Κόροντα καταγαγόντες ἀνεχώρησαν πάλιν ἐπὶ τὰς ναῦς. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.102" n="2">
              <p>ἐς γὰρ Οἰνιάδας αἰεί ποτε πολεμίους ὄντας μόνους Ἀκαρνάνων οὐκ ἐδόκει δυνατὸν εἶναι
              χειμῶνος ὄντος στρατεύειν· ὁ γὰρ Ἀχελῷος ποταμὸς ῥέων ἐκ Πίνδου ὄρους διὰ Δολοπίας καὶ
              Ἀγραίων καὶ Ἀμφιλόχων καὶ διὰ τοῦ Ἀκαρνανικοῦ πεδίου, ἄνωθεν μὲν παρὰ Στράτον πόλιν,
              ἐς θάλασσαν δ’ ἐξιεὶς παρ’ Οἰνιάδας καὶ τὴν πόλιν αὐτοῖς περιλιμνάζων, ἄπορον ποιεῖ
              ὑπὸ τοῦ ὕδατος ἐν χειμῶνι στρατεύειν. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.102" n="3">
              <p>κεῖνται δὲ καὶ τῶν νήσων τῶν Ἐχινάδων αἱ πολλαὶ καταντικρὺ Οἰνιαδῶν τοῦ Ἀχελῴου τῶν
              ἐκβολῶν οὐδὲν ἀπέχουσαι, ὥστε μέγας ὢν ὁ ποταμὸς προσχοῖ αἰεὶ καὶ εἰσὶ τῶν νήσων αἳ
              ἠπείρωνται, ἐλπὶς δὲ καὶ πάσας οὐκ ἐν πολλῷ τινὶ ἂν χρόνῳ τοῦτο παθεῖν· </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.102" n="4">
              <p>τό τε γὰρ ῥεῦμά ἐστι μέγα καὶ πολὺ καὶ θολερόν, αἵ τε νῆσοι πυκναί, καὶ ἀλλήλαις τῆς
              προσχώσεως [τῷ μὴ σκεδάννυσθαι] ξύνδεσμοι γίγνονται, παραλλὰξ καὶ οὐ κατὰ στοῖχον
              κείμεναι, οὐδ’ ἔχουσαι εὐθείας διόδους τοῦ ὕδατος ἐς τὸ πέλαγος. </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.102" n="5">
              <p>ἐρῆμοι δ’ εἰσὶ καὶ οὐ μεγάλαι. λέγεται δὲ καὶ Ἀλκμέωνι τῷ Ἀμφιάρεω, ὅτε δὴ ἀλᾶσθαι
              αὐτὸν μετὰ τὸν φόνον τῆς μητρός, τὸν Ἀπόλλω ταύτην τὴν γῆν χρῆσαι οἰκεῖν, ὑπειπόντα
              οὐκ εἶναι λύσιν τῶν δειμάτων πρὶν ἂν εὑρὼν ἐν ταύτῃ τῇ χώρᾳ κατοικίσηται ἥτις ὅτε
              ἔκτεινε τὴν μητέρα μήπω ὑπὸ ἡλίου ἑωρᾶτο μηδὲ γῆ ἦν, ὡς τῆς γε ἄλλης αὐτῷ μεμιασμένης.
              </p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.102" n="6">
              <p>ὁ δ’ ἀπορῶν, ὥς φασι, μόλις κατενόησε τὴν πρόσχωσιν ταύτην τοῦ Ἀχελῴου, καὶ ἐδόκει
              αὐτῷ ἱκανὴ ἂν κεχῶσθαι δίαιτα τῷ σώματι ἀφ’ οὗπερ κτείνας τὴν μητέρα οὐκ ὀλίγον χρόνον
              ἐπλανᾶτο. καὶ κατοικισθεὶς ἐς τοὺς περὶ Οἰνιάδας τόπους ἐδυνάστευσέ τε καὶ ἀπὸ
              Ἀκαρνᾶνος παιδὸς ἑαυτοῦ τῆς χώρας τὴν ἐπωνυμίαν ἐγκατέλιπεν. τὰ μὲν περὶ Ἀλκμέωνα
              τοιαῦτα λεγόμενα παρελάβομεν. </p>
            </div>
          </div>
          <div type="textpart" subtype="chapter" xml:base="urn:cts:greekLit:tlg0003.tlg001.perseus-grc2:2" n="103">
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.103" n="1">
              <p rend="align(indent)">οἱ δὲ Ἀθηναῖοι καὶ ὁ Φορμίων ἄραντες ἐκ τῆς Ἀκαρνανίας
              καὶ ἀφικόμενοι ἐς τὴν Ναύπακτον ἅμα ἦρι κατέπλευσαν ἐς τὰς Ἀθήνας, τούς τε ἐλευθέρους
              τῶν αἰχμαλώτων ἐκ τῶν ναυμαχιῶν ἄγοντες, οἳ ἀνὴρ ἀντ’ ἀνδρὸς ἐλύθησαν, καὶ τὰς ναῦς ἃς
              εἷλον.</p>
            </div>
            <div type="textpart" subtype="section" xml:base="urn:cts:greekLit:tlg0003.tlg001.perseus-grc2:2.103" n="2">
              <p>καὶ ὁ χειμὼν ἐτελεύτα οὗτος, καὶ τρίτον ἔτος τῷ πολέμῳ ἐτελεύτα τῷδε ὃν
              Θουκυδίδης ξυνέγραψεν.</p>
            </div>
          </div>
        </div>
      </div>
    </body>
  </text>
</TEI>